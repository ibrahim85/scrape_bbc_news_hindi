'उपवास' पर मोदी, लेकिन दुनिया का सबसे लंबा अनशन किसका?

हाल में कांग्रेस की तरफ़ से ऐलान किया गया कि दलितों पर हो रहे अत्याचार के ख़िलाफ़ आवाज़ उठाने के लिए राहुल गांधी राजघाट पर एक दिन का उपवास करेंगे.
लेकिन जिस दिन उपवास का वक़्त आया, राहुल के भूखे रहने से कहीं ज़्यादा सुर्खियां कांग्रेसी नेताओं के छोले-भटूरे बटोर ले उड़े.
इसके बाद बारी थी भाजपा की. ऐलान किया गया कि 12 अप्रैल को देश के प्रधानमंत्री नरेंद्र मोदी और भाजपा के सभी सांसद एक दिन का उपवास रखेंगे.
वजह? संसद के बजट सत्र का दूसरा हिस्सा पूरी तरह हंगामे की भेंट चढ़ गया, इसलिए. और भाजपा ने कांग्रेस की गलती से एडवांस में सबक भी ले लिया. 
भाजपा की दिल्ली इकाई के सांसदों ने अपने कार्यकर्ताओं को गुरुवार को उपवास शुरू होने से पहले कुछ निर्देश दिए.
इनमें कहा गया है कि आप खाते हुए न दिखें, खाते हुए सेल्फ़ी न लें, अपने इलाके के आसपास से फ़ूड वेंडर हटवा दें और अगर डायबिटीज़ के रोगी हैं तो फिर उपवास न करें.
ख़ैर ये तो बात हुई कुछ घंटे या एक दिन के सांकेतिक उपवास की. लेकिन अतीत में कुछ ऐसे अनशन, उपवास या भूख हड़ताल हुई हैं, जिनके बारे में पढ़कर एक बार तो यक़ीन ही नहीं होगा.
हम बात कर रहे हैं इतिहास के सबसे लंबे चले अनशन और उपवास की.
साल 1929 में 13 जुलाई को लाहौर जेल के भीतर एक ऐसी भूख हड़ताल शुरू हुई जिसकी गूंज आज भी सुनाई देती है. 
जतिन दास ने भारत के राजनीतिक कैदियों के साथ भी यूरोपीय कैदियों की तरह व्यवहार करने की मांग को लेकर भूख हड़ताल शुरू की.
दास की हड़ताल तोड़ने के लिए ब्रिटिश जेल प्रशासन ने काफ़ी कोशिशें कीं. 
मुंह और नाक के रास्ते ज़बरदस्ती खाना डालने की कोशिश भी की गई लेकिन उन्होंने हार नहीं मानी. अंत में अंग्रेज़ सरकार को झुकना पड़ा.
लेकिन 63 दिन भूखा रहने की वजह से जतिन दास की तबीयत काफ़ी बिगड़ गई और डॉक्टरों के प्रयासों के बावजूद उन्हें बचाया नहीं जा सका. 
13 सितंबर को उनका निधन हुआ. 
लाहौर से कोलकाता के बीच उनकी अंतिम यात्रा की अगुवाई दुर्गा भाभी ने की और हावड़ा रेलवे स्टेशन पर सुभाष चंद्र बोस ने उनका शव की अगवानी की.
पोट्टि श्रीरामुलु भारतीय क्रांतिकारी हैं, जिन्होंने साल 1952 में 58 दिन भूख हड़ताल के बाद दम तोड़ दिया था. वो अलग राज्य की मांग करते हुए भूख हड़ताल पर बैठे थे.
श्रीरामुलु को अमरजीवी भी कहा जाता है. वो ख़ुद को सामाजिक कार्यकर्ता और मज़दूर कहा करते थे. उन्होंने महात्मा गांधी के साथ भी लंबा वक़्त गुज़ारा. 
मद्रास प्रेसिडेंसी से अलग आंध्र प्रदेश बनाने की मांग को लेकर श्रीरामुलु ने दो बार अनशन किया था. पहला पांच दिन चला और दूसरा 58 दिन. 
जतिन दास के बाद वो इकलौते दूसरे व्यक्ति बताए जाते हैं जिनका निधन अनशन की वजह से हुआ. 
महात्मा गांधी ने एक बार उनके लिए कहा था, "अगर मेरे पास श्रीरामुलु जैसे 11 और साथी होते तो एक साल में ही अंग्रेज़ सरकार से भारत को आज़ाद करा लेते." 
कई दशकों से टिहरी बांध विरोधी प्रदर्शनों के लिए मशहूर रहे सुंदरलाल बहुगुणा अपने सत्याग्रह से कई बार सरकारों और संसद के लिए मुश्किल पैदा कर चुके हैं. 
उन्होंने कई बार विरोध जताने के लिए भागीरथी के किनारे भूख हड़ताल की हैं.
साल 1995 में बांध के असर पर समीक्षा समिति बनाने से जुड़े तत्कालीन प्रधानमंत्री पीवी नरसिम्हा राव का आश्वासन मिलने के बाद उन्होंने 45 दिन चला अनशन समाप्त किया था. 
इसके बाद उन्होंने राजघाट पर 74 दिन लंबा उपवास भी रखा.
हालांकि, सुप्रीम कोर्ट में एक दशक से भी ज़्यादा लंबा केस चला और साल 2001 में टिहरी बांध पर निर्माण फिर शुरू हुआ. 
इसके बाद 20 अप्रैल 2001 को उन्हें गिरफ़्तार कर लिया गया.
मोहनदास करमचंद गांधी अहिंसा और सत्याग्रह के तहत कई बार उपवास किया करते थे. 
उन्होंने अपने जीवनकाल में क़रीब 15 उपवास किए, जिनमें से तीन बार इनकी मियाद 21 दिन रही.
पहली बार 21 दिन का उपवास उन्होंने हिंदू-मुस्लिम एकता के लिए किया था जो दिल्ली में साल 1924 में 18 सितंबर से 8 अक्टूबर तक चला. 
और उन्होंने क़ुरान-गीता सुनते हुए ये उपवास समाप्त हुआ था.
21 दिन का दूसरा उपवास साल 1933 में 8 मई से 29 मई के बीच हुआ जो छुआछूत के विरोध में किया गया था. 
और 21 दिन का तीसरा उपवास उन्होंने साल 1943 में 12 फ़रवरी से 4 मार्च के बीच किया जिसका मक़सद साम्प्रदायिक दंगे रोकना था.
इन्हें आयरन लेडी या मेंगुओबी भी कहा जाता है. मणिपुर की नागरिक अधिकार कार्यकर्ता इरोम ने AFSPA हटाने की मांग को लेकर साल 2000 में 5 नवंबर को भूख हड़ताल शुरू की थी और 16 साल बाद साल 2016 में 9 अगस्त को ख़त्म हुई.
500 से ज़्यादा हफ़्ते तक बिना खाने और पानी की रहने वाली इरोम को दुनिया की सबसे लंबी भूख हड़ताल के लिए जाना जाता है. 
हालांकि इस दौरान अदालत के आदेश पर इरोम को पाइप के ज़रिए नाक से आवश्यक तत्व दिए जा रहे थे.
इरोम ने बाद में अनशन ख़त्म कर राजनीति में जाने का फ़ैसला किया, जिसकी काफ़ी आलोचना भी हुई. 
उन्होंने कहा था, "मैं राजनीति में जाऊंगी और अपनी लड़ाई जारी रखूंगी."
ये वो लोग हैं, जो हमारे देश के हैं. लेकिन देश से बाहर भी कुछ ऐसे लोग हुए, जिन्होंने कई दिन भूखे रहकर सभी का ध्यान अपनी तरफ़ खींचा. इनमें से कुछ ये रहे:
बॉबी जेरार्ड सैंड्स प्रॉविज़नल आइरिश रिपब्लिकन आर्मी का सदस्य थे जिन्होंने भूख हड़ताल करते हुए अपनी जान दे दी. 
उनकी अगुवाई में साल 1981 में अनशन किया गया था और विरोध था स्पेशल कैटेगरी का दर्जा हटाने का. 
भूख हड़ताल की वजह से उनकी और उनके बाद नौ अन्य लोगों की मौत की वजह से दुनिया भर में ये मुद्दा छा गया. कुछ लोगों ने इसकी तारीफ़ की और कुछ ने आलोचना.
वो 27 साल के थे जब भूख हड़ताल के 66 दिन बाद मेज़ के जेल अस्पताल में उनकी मौत हो गई. 
उनके निधन की घोषणा होने के बाद नॉर्दर्न आयरलैंड में बड़े पैमाने पर विरोध-प्रदर्शन हुए.
अमृतसर में एक अगस्त 1885 को दर्शन सिंह का एक सिख परिवार में जन्म हुआ था. वह 1912 में सेना में शामिल हुए. 1914 में सेना छोड़कर उन्होंने हिसार में कंस्ट्रक्शन का व्यवसाय शुरू कर दिया था. 
गुरुद्वार सुधार आंदोलन में वह शामिल रहे. साथ ही उन्होंने अकालियों के साथ भारत छोड़ो आंदोलन में भाग लिया. 
अगस्त 1969 में उन्होंने फ़तेह सिंह को अरदास तोड़ने पर सिखों का गौरव कम करने का आरोप लगाया था. उन्होंने विवादित क्षेत्रों और अरदास का गौरव बरक़रार रखने की मांग को लेकर जेल में 15 अगस्त को अपना उपवास शुरू किया और 27 अक्तूबर 1969 को उनकी मृत्यु हो गई.
उनका यह उपवास 74 दिनों तक चला.



अंटार्कटिका: कितनी ख़ूबसूरत है पेंग्विनों की ये दुनिया

यहां रहने वाले जीवों का हाल जानने के लिए साल 2018 की शुरुआत में रॉयटर्स के फ़ोटो जर्नलिस्ट अलेक्ज़ेंडर मेनेघिनी इस ख़ूबसूरत दुनिया की यात्रा की. 
मेनेघिनी की इस यात्रा का आयोजन ग्रीनपीस ने किया था ताकि यूरोपीय संघ के एक प्रस्ताव के बारे में जानकारी पहुंचाई जा सके. 
इस प्रस्ताव के तहत अंटार्कटिका में एक संरक्षित क्षेत्र बनाने की मांग की जा रही है ताकि इस क्षेत्र में समुद्री जीवन फलफूल सके. 
चार दिन लंबी यात्रा के बाद मेनेघिनी इस बर्फ से ढके महाद्वीप पर पहुंचते हैं जहां उन्हें व्हेल, पेंग्विन और विशालकाय ग्लेशियर दिखाई दिए. 
इस प्रस्तावित वेडल सी मरीन प्रोटेक्टेड एरिया में 1.1 मिलियन स्कवैयर मील जगह होगी. 
इसमें व्हेल, सील, पेंग्विन और कई तरह की मछलियों का प्राकृतिक आवास शामिल होगा.
अगर इस प्रस्ताव पर अमल किया जाता है तो ये दुनिया का सबसे बड़ा संरक्षित क्षेत्र होगा.
चिली के पुंटा एरेना से शुरुआत करने के बाद इस टीम ने प्राकृतिक वन्यजीवन पर जलवायु परिवर्तन, प्रदूषण, और मछली उद्योग के प्रभावों का अध्ययन करना शुरू किया.
इस मिशन का नेतृत्व करने वाले टॉम फोरमेन कहते हैं, "अंटार्टिका अभी भी अंटार्टिका संधि के तहत संरक्षित है लेकिन इसके आसपास के क्षेत्र के दुरुपयोग होने की आशंकाएं हैं. ऐसे में कई तरह की प्रजातियों के लिए आवश्यक इस क्षेत्र को संरक्षित करने के मौके को हाथ से जाने नहीं दे सकते."
पेंग्विन्स के अलावा इस समूह को हेलिकॉप्टर से सीलों को देखने का भी मौका मिला.
इस समूह ने कर्वरविले द्वीप, हाफ़ मून खाड़ी, डेंको द्वीप, नेको बंदरगाह और हीरो खाड़ी की यात्रा की. 
इस टीम ने अंटार्टिका के डिसेप्शन द्वीप की यात्रा की जो कि काल्डेरा में अंटार्टिका का जीवित ज्वालामुखी है. 
इस द्वीप पर एक पुरानी व्हेलिंग फैक्ट्री और एक छोटा सा कब्रिस्तान था. 
मेनेघिनी कहते हैं, "लोगों की सोच के विपरीत अंटार्कटिका में पेंग्विन, सीबर्ड, सील- व्हेल की कई प्रजातियां अक्सर देखने को मिल जाती हैं."
वह कहते हैं, "पेंग्विनों के साथ मेरी मुलाकात एक बेहद खूबसूरत और कभी ना भूलने वाला अनुभव रहा. वे इंसानों को शिकारियों की तरह नहीं देखते हैं और आपको घंटों तक घेरकर खड़े रह सकते हैं. मेरे कुत्ते के अलावा वह दुनिया के ख़ूबसूरत जीव हैं."
मेनेघिनी कहते हैं कि मेरी खींची हुई तस्वीरें इन जगहों को अपनी आंखों से देखने के अनुभव के साथ न्याय नहीं कर सकते. 
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



सीलोन चाय की कहानी तस्वीरों में

श्रीलंका में रहने वाले लगभग पांच फीसदी लोग चाय के व्यवसाय में लगे हुए हैं यानी पहाड़ों के बीच फैले चाय के बगीचों से चाय की पत्तियां तोड़ने से ले कर फैक्ट्रियों में इसे प्रोसेस करने के काम में लगे हुए हैं.
श्रीलंका में चाय का व्यवसाय करोड़ों डॉलर का उद्योग है. साल 1867 से ही यहां काली चाय की खेती और उत्पादन होता है और ये काम यहां के कई लोगों के जीवन का अहम हिस्सा बन चुका है.
यहां चाय के बागान ऊंचे पहाड़ों में मौजूद हैं जिनके नीचे इनमें काम करने वाले मज़दूरों के घर हैं. बैरकों की तर्ज पर बने ये घर अधिकतर चाय बागान मालिक मज़दूरों के लिए बनवाते हैं.
हर सात या चौदह दिनों के अंतर पर चाय की नई कोमल पत्तियों को बड़ा और मोटा होने से पहले हाथों से तोड़ा जाना होता है. इसका मतलब है कि मज़दूर की काम करने की जगह इस बात कर निर्भर करती है कि कहां के पौधे की कलियां तोड़ी जानी हैं.
चाय की पत्तियां जमा करने के लिए तारपोलीन की बड़ी थैलियों का इस्तेमाल होता है क्योंकि ये पारंपरिक बांस की टोकरियों के मुकाबले कहीं अधिक हल्की होती हैं.
दिनभर जमा की गई पत्तियों को तौला जाता है जिसके आधार पर मज़दूरों को पैसे मिलते हैं. अगर एक दिन में 18 किलो पत्तियां तोड़ी गई हैं तो मज़दूर को इसके लिए 600 श्रीलंकाई रुपये (यानी लगभग 3.80 अमरीकी डॉलर) मिलते हैं.
अगर इतने पत्ते नहीं इकट्ठा कर पाए तो मज़दूर को 300 श्रीलंकाई रुपये (यानी लगभग 1.90 अमरीकी डॉलर) से ही संतोष करना होता है.
चाय के कुछ बागानों में मज़दूरों को महीने की तनख्वाह दी जाती है और साथ में छोटी अवधि के लिए लोन की सुविधा भी दी जाती है.
श्रीलंका के चाय बागानों में काम करने वाले अधिकतर लोग भारतीय तमिल हैं जिन्हें ब्रितानी हुकूमत वहां काम करने के लिए ले कर गई थी.
ये लोग जाफना के तमिलों से अलग हैं जो श्रीलंका के उत्तरी हिस्से से ताल्लुक रखते हैं.
मज़दूरों के घरों से बगीचे तक कच्ची सड़क नज़र आती है.
बगीचे में चाय के पौधे पहाड़ी की ढलान की तरफ लगाए जाते हैं और दो पौधों के बीच एक मीटर तक की दूरी होती है.
चाय की पत्ती के स्वाद का इस बात से सीधा नाता होता है कि वो कितनी ऊंचाई पर उगाई गई है, यानी जितनी अधिक ऊंचाई पर बगीचा है वहां की चाय का स्वाद उतना ही उम्दा होगा.
अधिक ऊंचाई पर उगाई गई चाय का मूल्य पहाड़ में निचले हिस्सों में उगाई जाने वाली चाय के मुकाबले अधिक होता है.
चाय तोड़ने की कला में माहिर लोगों के हाथों में कटने के निशान आम तौर पर देखने को मिलते हैं. ये काम मेहनत वाला है और अब इस काम में चाय की पत्ती तोड़ने वाले युवा मज़दूर कम ही दिखाई देते हैं.
यहां तक कि कई लड़कियां अब चाय की पत्ती तोड़ने की बजाय कपड़ों की फैक्ट्रियों में या विदेशों में घरेलू काम करना पसंद कर रही हैं.
चाय की पत्ती तोड़ने के इस बिज़नेस में मालिक से ले कर मज़दूर तक चार लेवल होते हैं.
मज़दूरों के रहने वाले कुछ घर काफी पुराने हैं और ब्रिटिश शासकों के बनाए हुए हैं. 1920 क दशक के आसपास यहां चाय बागानों में काम करने वालों के लिए ख़ास तौर पर 20,000 कमरे बनाए गए थे.
वक्त के साथ इन घरों में कम ही बदलाव आए हैं.
चाय बागान के नज़दीक रंगीन दीवारों वाले इन घरों में कई परिवार रहते हैं. इनमें से कई घरो में बिजली और पानी कुछ वक्त के लिए आता है.
नहाने और कपड़े धोने जैसे काम के लिए लोगों को नदियों और झरनों का रुख करना होता है.
कुछ इलाके तो ऐसे हैं जहां तीन दिन में एक बार पानी आता है और यहां पानी पहले से भर के रखना मजबूरी है.
मज़दूरों को सवेरे 7.30 से अपना काम शुरू करना होता है. इन समुदायों में बच्चों को स्कूल तक पहुंचने के लिए कई किलोमीटर का रास्ता तय करना पड़ता है.
मज़दूरों की कमाई कम होती है और इस कारण यहां रहने वाले परिवारों के कुछ सदस्य मध्यपूर्व या फिर श्रीलंका के अन्य शहरों में काम कर के घर पैसे भेजते हैं.
चाय बागानों में काम करने वाली महिला मज़दूरों को पत्तियां तोड़ने के अलावा खाना बनाना, घर की सफाई और बच्चों का ख्याल रखने का काम भी करना होता है.
चाय की ताज़ा तोड़ी गई पत्तियों को चाय की फैक्ट्री तक प्रोसेसिंग के लिए पहुंचाया जाता है. ऊपर दी गई तस्वीर श्रीलंका के शहर कैन्डी में मौजूद एक चाय फैक्ट्री  की है.
फैक्ट्री में चाय की पत्ती पहुंचने के बाद सबसे पहला काम होता है विदरिंग यानी पत्तों को गरम हवा से सुखाने की प्रक्रिया जिससे पत्तों में सही मात्रा में नमी को बरकरार रखा जा सके.
प्रोसेसिंग की पूरी प्रक्रिया से गुज़रने के बाद 18 किलो चाय की हरी पत्ती से 5 किलो तक सीलोन चाय बनती है.
इसके बाद इन पत्तियों को रोलिंग मशीन में डाला जाता है. ये मशीनें 100 साल तक पुरानी हो सकती हैं.
अब आख़िर में पत्तियों का आकार देख कर चाय को अलग अलग किया जाता है. इन्हें पैकेट में बंद कर श्रीलंका की राजधानी भेजा जाता है जहां बिक्री के लिए  इनकी बोली लगती है.
सीलोन चाय का ना केवल निर्यात किया जाता है बल्कि ये श्रीलंका में काफी पसंद भी की जाती है. यहां के दैनिक जीवन में अब ये एक ज़रूरत सी बन गई है.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं.आप हमें
 और 
 पर फ़ॉलो भी कर सकते हैं.)



वो दलित जिसने अपनी बारात को लेकर हाईकोर्ट में लड़ी जंग

आमतौर पर शादी तय होने के बाद लड़के और लड़की वालों के घरों में शादी की तैयारियां शुरू हो जाती हैं. 
लेकिन हाथरस के रहने वाले संजय जाटव को कासगंज की एक लड़की के साथ शादी तय होने के बाद स्थानीय प्रशासन से लेकर हाईकोर्ट तक के चक्कर लगाने पड़े.
संजय जाटव को कोर्ट-कचहरी के चक्कर अपने या अपनी होने वाली पत्नी के घर वालों से या किसी और की वजह से नहीं बल्कि सदियों से चली आ रही एक कथित परंपरा के कारण लगाने पड़े और आख़िरकार उन्हें इसके ख़िलाफ़ जीत हासिल हुई.
दरअसल हुआ ये कि संजय की शादी कासगंज के निज़ामपुर में तय हुई थी जो कि एक ठाकुर बाहुल्य गांव है. 
और जाटवों की बस्ती में जाने का रास्ता ठाकुरों की बस्ती से होकर जाता है. 
जाटवों के यहां आने वाली बारात इस बस्ती से होकर नहीं जाती बल्कि दूसरे रास्ते से जाती है और उसमें किसी तरह का धूम-धड़ाका या फिर गाना-बजाना भी नहीं होता.
संजय अपनी बारात में घोड़ी पर चढ़कर उसी रास्ते से जाना चाहते थे जिस रास्ते से और जिस तरह से ठाकुरों के यहां बारात आती है. 
संजय की ससुराल वालों ने जब इस बारे में उन्हें बताया तो क़ानून की पढ़ाई करने वाले संजय को ये बात नागवार गुज़री. 
उन्होंने पहले ज़िला प्रशासन से और फिर हाईकोर्ट से इसकी अनुमति मांगी.
ज़िला प्रशासन ने शुरू में उन्हें 'शांति भंग' की आशंका के चलते उन्हें इसकी अनुमति नहीं दी और हाईकोर्ट ने ये कहकर उन्हें वापस कर दिया कि ये स्थानीय प्रशासन का मामला है, इसमें कोर्ट हस्तक्षेप नहीं करेगा. 
लेकिन आख़िरकार संजय को इसकी अनुमति मिल गई.
बीबीसी से बातचीत में संजय जाटव बताते हैं, "कासगंज के ज़िलाधिकारी ने हमें और गांव के ठाकुरों को बुलाकर इस बारे में बैठक की और फिर दोनों ओर से लिखित तौर पर हमें ये आश्वासन दिया गया कि हम कुछेक शर्तों के साथ उसी रास्ते से बारात निकाल सकते हैं."
हाथरस के रहने वाले संजय जाटव ने स्थानीय डिग्री कॉलेज से बीए की पढ़ाई की है और अब वे क़ानून की पढ़ाई कर रहे हैं. 
उनका परिवार काफी ग़रीब है और वो अपने माता-पिता की इकलौती संतान हैं.
संजय के मुताबिक, "मेरे मां-बाप दोनों मज़दूरी करते हैं और घर में मैं अकेला पढ़ा-लिखा व्यक्ति हूं. पढ़ाई के अलावा मैं राजनीति में भी सक्रिय हूं और बहुजन समाज पार्टी से जुड़ा हूं."
संजय जाटव बताते हैं कि उनके यहां इस तरह की कोई परंपरा नहीं थी, इसलिए जब पहली बार उन्हें इसके बारे में पता चला तो यकीन ही नहीं हुआ. 
संजय कहते हैं, "मेरे ससुराल वाले भी इस परंपरा का विरोध करने के इच्छुक नहीं थे लेकिन मुझे ये सिर्फ़ अपने लिए नहीं बल्कि समाज के लिए एक बुराई जैसी दिखी और मैंने इसका विरोध किया."
पिछले कई महीने से संजय की बारात को लेकर कासगंज का निज़ामपुर गांव चर्चा में है. 
कासगंज के ज़िलाधिकारी आरपी सिंह ने एसपी के साथ मिलकर दोनों पक्षों के लोगों से लंबी बातचीत के बाद इस मामले का निपटारा किया.
ज़िलाधिकारी आरपी सिंह कहते हैं, "मामले को बेवजह तूल दिया जा रहा था. हमने हाथरस से संजय, उनके ससुराल पक्ष के लोगों और गांव के प्रधान सहित कई लोगों के साथ चर्चा की. ये तय हुआ कि शादी में बारात सामान्य तरीके से और सामान्य रास्ते से जाएगी." 
"लेकिन किसी प्रकार का कोई हंगामा नहीं होगा. बीच का रास्ता निकाल दिया गया है, जिस पर दोनों पक्षों ने सहमति जताई है. अब किसी प्रकार का कोई विवाद नहीं रह गया है."
कासगंज के डीएम और एसपी की निगरानी में दोनों पक्षों में आठ शर्तों के बीच लिखित रूप से समझौता करा दिया गया है. 
दोनों ही पक्ष बारात निकालने को लेकर राजी हो गए हैं और फिलहाल प्रशासन ने बारात निकालने का नया रूट मैप भी तैयार कर लिया है. 
संजय बताते हैं कि वो और उनके परिवार वाले इस समझौते से खुश हैं.
दरअसल, जब संजय जाटव ने अपनी बारात को पूरे गांव में घुमाए जाने की मांग की तो सवर्ण जाति के लोग दशकों पुरानी चली आ रही परंपरा का हवाला देकर इसका विरोध कर रहे थे. 
मामला हाईकोर्ट तक पहुंच गया लेकिन आख़िरकार आपसी बातचीत से रास्ता निकल आएगा और अब प्रशासन समेत दोनों पक्षों को उम्मीद है कि आगामी 20 अप्रैल को संजय जाटव की शादी सकुशल संपन्न हो सकेगी.



दिनभर





राष्ट्रमंडल खेल: राइफ़ल क्वीन तेजस्विनी सावंत ने जीता रजत

भारत की महिला शूटरों की बात करें तो गोल्ड कोस्ट में 50मीटर राइफ़ल के इवेंट में रजत पदक जीतने वाली  तेजस्विनी सावंत की अपनी अलग पहचान है जिन्हें लोग राइफ़ल क्वीन भी कहते हैं.
शूटिंग वर्ल्ड चैंपियनशिप में स्वर्ण पदक जीतने वाली तेजस्वीनी पहली भारतीय महिला थी और ऐसा कर उन्होंने इतिहास रचा था. ये 2010 की बात है.
ये रिकॉर्ड तेजस्विनी के लिए ख़ास था क्योंकि ये उनका पिता का सपना था जिनकी कुछ महीने पहले ही मौत हो गई थी.
शूटिंग मंहगा खेल है पर बेटी तेजू को कोई दिक्कत न हो इसलिए उनके भारतीय नेवी में काम करने वाली पिता ने कई जगह, कई बार लोन लिए. 
2001 में जब तेजस्विनी को अच्छी राइफ़ल की ज़रूरत थी तो पिता ने हर दरवाज़ा खटखटाया ताकि बेटी अपना सपना पूर कर सके. माँ भी राज्य स्तर की क्रिकेट और वॉलीबॉल खिलाड़ी थीं तो घर का पूरा समर्थन मिला.
महाराष्ट्र के कोल्हापुर की रहने वाली तेजस्विनी को शुरु से ही शूटर बनने का मन था. उन्होंने कोल्हापुर के पास दुधाली में बनी एक छोटी सी शूटिंग रेंज में तेजस्विनी प्रेक्टिस करनी शुरू की जहाँ बहुत कम सुविधाएँ थीं.
1999 में वे कमला कॉलेज में एनसीसी-6 महाराष्ट्र गर्ल्स बटैलियन में बेस्ट शूटर घोषित हुई. फिर जब तेजस्विनी ने राष्ट्रीय चैंपिनशिप में पाँच गोल्ड जीते तो सबकी नज़रें इस नए खिलाड़ी पर गईं. 
लेकिन असल चैंपियन बनने में उन्हें दस साल लगे.
2002 में जब उन्हें पहली अंतरराष्ट्रीय प्रतियोगिता खेलने का मौका मिला तो उनसे पास पासपोर्ट तक नहीं था. लेकिन जल्द ही वो अंतरराष्ट्रीय स्टार बन गईं.
तेजस्विनी ने 2006 राष्ट्रमंडल खेलों में दो गोल्ड जीते और वर्ल्ड कप में कांस्य.
खेल के अलावा तेजस्विनी सावंत किशोर कुमार के गानों और जगजीत सिंह की ग़ज़लों की फ़ैन हैं जो रिलेक्स होने का उनका ज़रिया भी है. 
निजी ज़िंदगी की बात करें तो 2016 में तेजस्विनी ने पुणे के बिल्डर समीर दारेकर से शादी की.
2022 के राष्ट्रमंडल खेलों में शूटिंग शामिल नहीं रहेगी और कई भारतीय खिलाड़ियों के लिए राष्ट्रमंडल में खेलने और मेडल जीतने का ये आख़िरी मौका होगा.
तेजस्विनी ने इस मौक़े का पूरा फ़ायदा उठाते हुए रजत पदक जीत लिया है. 



नमस्कार भारत





दिनभर





नमस्कार भारत





वुसत का ब्लॉगः जोधपुरवासियों को मारे गए चिंकारा का ख़त

मेरे प्यारे जोधपुरियों, 
आप सबको मेरा चारों पैरों और सींगों से दंडवत प्रणाम. 
आप सबने मुझे और मेरे छोटे भाई पिंगू चिंकारे को हत्या के बाद जो आदर दिया और मेरी नस्ल को बचाने और उसके बढ़ावे के लिए जो जोश दिखाया, उसके बाद मुझे धरती छोड़ने का कोई दुख नहीं.
बल्कि इस दौरान यहां कई गायें, बैल और बेमौत मारे गए लोगों के आ जाने से स्वर्ग में हम सब भारतवासियों की एक बहुत बड़ी कॉलोनी भी बस गई है.
खाने-पीने, चरने-चराने और यहां से वहां तक भागने के लिए खुले मैदानों की कोई कमी नहीं. जानवर और इंसान सभी एक दूसरे का अच्छे से ख़्याल रखते हैं.
मैंने और पिंगू ने यहां आने के कुछ ही समय बाद पाकिस्तान से आने वाली दो सुशील चंकारनों से ब्याह कर लिया. 
उनका ताल्लुक ज़िला थरपारकर से है, वो किसी अरब शेख़ की गोली का निशाना बनके यहां पहुंची थीं.
आप सबकी कृपा से अब हमारे चिंकारा परिवार में 41 छोटे-बड़े लोग हैं. पिछले ही हफ्ते मैं दादा भी बन गया. 
यहां पर तीन दिन पुराना अख़बार भी आता है. 
अख़बार से पता चला कि मेरी और पिंगू की हत्या के जुर्म में जोधपुर की किसी अदालत ने सलमान ख़ान को पांच वर्ष क़ैद की सज़ा दे दी.  
मुझे और पिंगू को ख़ुशी भी हुई और दुख भी, ख़ुशी इस बात की कि आप लोगों ने एक अन्याय को न्याय में बदलने में चिंकारा बिरादरी का पूरा-पूरा साथ दिया और दुख इस बात का कि मैं और पिंगू उस सुपरस्टार की गोली का निशाना बने जिसके हम भी फैन थे और हैं और जब हमें उसके वहां आने की ख़बर मिली थी तो हम भी देखने के लिए वहां ख़ुशी-ख़ुशी पहुंचे थे.
यहां स्वर्ग में मेरे बच्चे और नवासे-नवासियां सलमान ख़ान को ज़्यादा नहीं जानते लेकिन टाइगर श्रॉफ़ को ख़ूब जानते हैं.
बल्कि मेरे एक भतीजे ने तो टाइगर की नकल करते हुए परसों ही अपनी पिछली टांग भी तुड़वा ली. 
जोधपुरवासियों ये ख़त मैं आपको इसलिए लिख रहा हूं कि मैंने और पिंगू ने कल फ़ैसला किया कि सलमान ख़ान को अब माफ़ कर दिया जाए. 
लेकिन एक शर्त है कि वे राजस्थान में चिंकारा बिरादरी के बढ़ावे और उनकी देख-रेख में तन-मन-धन के साथ हाथ बँटाएं और शहर से आने वालों को ये जागरूकता संदेश भी देते रहें कि चिंकारे दुश्मन नहीं बल्कि पर्यायवरण के दोस्त हैं.
और राजस्थान के वासियों अगर आप सच में हमारे दोस्त हो तो जितनी मोहब्बत आप हमसे करते हो, उतनी ही मोहब्बत अपने जैसे इंसानों को भी दो. 
हम चिंकारे भेदभाव नहीं जानते. हमारे यहां कोई भी शंभूलाल नहीं. आप क्यों हम जैसे नहीं बन सकते. ये बात चिंकारा बन के सोचना तुरंत समझ में आ जाएगी. 
अब चलता हूं, मेरे दौड़ने का समय हो गया है. ख़ुश रहो मेरे जोधपुरियों राजस्थानियों...



जैकलीन के एक दो तीन... से क्यों ख़फ़ा हैं दर्शक?

बॉलीवुड में 'मोहिनी' की वापसी बड़े पर्दे पर 29 साल बाद हो रही है. 1980 के दशक में दर्शकों के दिलों पर राज करने वाले इस सिनेमाई पात्र के नए अवतार का दीदार लोगों ने कर लिया है.
भारतीय टेलीविजन और यूट्यूब पर अपनी कुछ झलकियों से मोहिनी नई पीढ़ी के दर्शकों को मोहने में बहुत कामयाब नहीं रही हैं. वहीं, 'मोहिनी' के जमाने के लोग निर्माता पर उनके बचपन की यादों से खिलवाड़ करने का आरोप लगा रहे हैं.
नई मोहिनी को लोग पसंद कम और उनके अंदाज पर नाराज़गी ज़्यादा व्यक्त कर रहे हैं.
फ़िल्म बाग़ी 2 का गाना 'एक दो तीन...' को यूट्यूब पर रिलीज हुए चार दिन ही हुए हैं और उस देखने वालों की संख्या करोड़ों में पहुंच गई है.
गुरुवार की सुबह तक इसे करीब दो करोड़ लोग देख चुके हैं पर अधिकतर लोगों ने गाने के फिल्मांकन पर नाराजगी ज़ाहिर की है.
नया गाना 1988 में रिलीज हुई फिल्म तेज़ाब का गाना 'एक दो तीन...' का रीमेक है, जिसने माधुरी दीक्षित को रातों-रात स्टार बना दिया था.
फ़िल्म ब्लॉकबस्टर हिट रही थी. बागी 2 में यह आइटम सॉन्ग जैकलीन फर्नांडिस पर फिल्माया गया है. अब दर्शक इनकी तुलना ऑरीजिनल गाने की माधुरी दीक्षित से कर रहे हैं.
लोग जहां जैकलीन की अदाओं को नापसंद कर रहे हैं, वहीं कुछ लोग कोरियोग्राफी की भी आलोचना कर रहे हैं.
सोशल मीडिया और यूट्यूब पर लोगों ने इसे माधुरी के गाने की हत्या बताई है. लोग #ekdoteen से अपनी प्रतिक्रिया जाहिर कर रहे हैं.
फ़िल्म क्रिटिक और ट्रेड एनालिस्ट ने ट्वीटर पर लिखा है कि इस गाने से फिल्म की निगेटिव पब्लिसिटी हो रही है. फिल्म से गाने को हटा दिया जाना चाहिए.
ट्विटर हैंडल @theClaiire ने ऑरिजीनल गाने को बेहतर बताया है. उन्होंने लिखा है कि माधुरी का गाना आइकॉनिक इसलिए है क्योंकि उसमें महिलाओं को अभिलाषा की वस्तु के रूप में नहीं दिखाया गया है. लेकिन ये गाना इसके उलट है.
प्रमोद बागड़े ने माधुरी की एक तस्वीर शेयर की है, जिसमें उनके हाथों में बंदूक है. उन्होंने लिखा है, "नए एक दो तीन... देखने के बाद माधुरी."
फ़िल्म तेज़ाब का गाना यूट्यूब पर 6 जनवरी, 2014 को पब्लिश किया गया है, जिसे अभी तक करीब तीन करोड़ व्यूज मिले हैं. इस गाने में माधुरी अपने प्रेमी के इंताजर में पहरों की गिनती कर रही हैं, पर नए गाने को लोग कुछ ज्यादा ही बोल्ड मान रही हैं.
यह गाना लोगों को अपने बचपन की याद दिला रहा है. कुछ लोग यह भी प्रतिक्रिया दे रहे हैं कि जैकलीन का गाना उनके बचपन की खूबसूरत यादों के साथ खिलवाड़ कर रहा है.
इससे पहले भी बॉलीवुड में गानों के रीमेक बने हैं, पर रिलीज होने के साथ इतना विवाद शायद ही किसी गाने के साथ हुआ हो.
इतना ही नहीं फ़िल्म तेज़ाब के डायरेक्टर एन चंद्रा भी नए गाने के फिल्मांकन से खफा हैं. वहीं, ऑरिजिनल गाने की कोरियोग्राफर सरोज खान भी रीमेक के खिलाफ लीगल एक्शन लेने की बात कह रही हैं.



सामने आया सेक्शुअल बीमारी का सबसे गंभीर मामला

एक ब्रितानी पुरुष यौन बीमारी सुपर गोनोरिया (सूजाक) के सबसे गंभीर मामले के शिकार हो गए हैं.
इस पुरुष की ब्रिटेन में एक नियमित साथी हैं लेकिन उन्होंने दक्षिण-पूर्व एशिया यात्रा के दौरान एक महिला से सेक्स संबंध बना लिए थे जिससे उन्हें ये बीमारी हो गई.
पब्लिक हेल्थ इंग्लैंड का कहना है कि ये पहला मामला है जिसे एंटीबॉयोटिक्स से ठीक नहीं किया जा सकता है.
स्वास्थ्यकर्मी अब इस पुरुष की किसी और संभावित सेक्स पार्टनर की तलाश कर रहे हैं ताकि इस बीमारी के संक्रमण को फैलने से रोका जा सके.
इस पुरुष को ये संक्रमण इसी साल हुआ है.
अभी तक दिया गया एंटीबॉयोटिक इलाज बीमारी को ठीक करने में नाकाम साबित हुआ है.
पब्लिक हेल्थ इंग्लैंड से जुड़े डॉ. ग्वेंडा हग्स कहते हैं, "ये पहला मामला है जिसमें आम तौर पर इस्तेमाल किए जाने वाले एंटीबॉयोटिक नाकाम साबित हो  रहे हैं."
विश्व स्वास्थ्य संगठन और यूरोपीय सेंटर फॉर डिसीज़ कंट्रोल का मानना है कि ये दुनिया में अपनी तरह का पहला मामला है.
ये बीमारी नीस्सीरिया गोनोरिया नाम के एक बेक्टीरिया से होती है.
ये संक्रमण असुसरक्षित यौन संबंधों, ओरल सेक्स और अप्राकृतिक सेक्स से फैलता है.
जिन लोगों को ये संक्रमण होता है उनमें से हर दस में से एक हेट्रोसेक्सुअल पुरुष, तीन-चौथाई से अधिक महिलाओं, समलैंगिक पुरुषों में इसके लक्षण दिखाई नहीं देते हैं.
इसके लक्षणों में यौन अंगों से गहरे हरे रंग के द्रव्य का निकलना, पेशाब करने के दौरान दर्द होना और महिलाओं में माहवारी के दो अंतरालों के बीच रक्तस्राव होना शामिल है.
यदि इस संक्रमण का इलाज नहीं किया जाए तो ये बांझ बना सकता है, यौन अंग में सूजन और जलन हो सकती है और गर्भावस्था के दौरान ये बीमारी बच्चे में भी पहुंच सकती है.
जिस पुरुष में गोनोरिया का ये बेहद गंभीर मामला देखा गया है उसके विश्लेषण से पता चला है कि एक एंटीबॉयोटिक उस पर काम कर सकता है. 
फिलहाल पुरुष का इलाज चल रहा है और अगले महीने पता चल सकेगा कि इलाज कामयाब रहा या नहीं.
अब तक इस तरह का कोई और मामला सामने नहीं आया है. पीड़ित पुरुष की ब्रितानी सेक्स पार्टनर को भी ये बीमारी नहीं है. हालांकि स्वास्थ्य विभाग की जांच चल रही है.
डॉ. हग्स कहते हैं, "हम इस मामले को गंभीरता से देख रहे हैं ताकि संक्रमण का प्रभावी तरीके से इलाज हो सके और इसे और लोगों में फैलने से रोका जा सके."
डॉक्टर लंबे समय से चेतावनी दे रहे थे कि ऐसे गंभीर मामले भी सामने आ सकते हैं. ये डर ज़ाहिर किया जा रहा है कि हो सकता है कि ये संक्रमण सुपरबग बन जाए और इस पर एंटीबॉयोटिक प्रभावी ही न रहे.
ब्रिटिश एसोसिएशन ऑफ़ सेक्सुअल हेल्थ एंड एचआईवी के अध्यक्ष डॉक्टर ओलवेन विलियम्स कहते हैं, "एंटीबॉयोटिक को प्रभावहीन साबित करने वाला गोनोरिया का ये मामला चिंता का विषय है."



आईपीएल 2018 के पहले मैच में चेन्नई सुपर किंग्स की जीत

शनिवार को इंडियन प्रीमियर लीग यानि आईपीएल के 11वें सत्र का धमाकेदार आगाज़ हुआ.
पिछले दो साल से प्रतिबंध के चलते आईपीएल से बाहर चल रही चेन्नई सुपरकिंग्स (सीएसके) ने पहले ही मैच में पिछली बार के चैंपियन मुंबई इंडियंस को 1 विकेट से हराकर रोमांचक जीत दर्ज की.
मुंबई के वानखेड़े मैदान में लगभग हारे हुए मैच में सीएसके की तरफ से जीत के हीरो बनकर उभरे- ड्वेन ब्रावो.
ब्रावो ने 30 गेंदों पर 68 रनों की तेज़तर्रार पारी खेलकर अपनी टीम को जीत की दहलीज़ तक पहुंचाया.
मुंबई इंडियंस से मिले 166 रनों के लक्ष्य का पीछा करते हुए चेन्नई की शुरुआत अच्छी नहीं रही.
शुरुआती 50 रन बनाते-बनाते ही टीम के चार विकेट पवैलियन वापिस लौट चुके थे. इनमें कप्तान महेंद्र सिंह धोनी और सुरेश रैना जैसे महत्वपूर्ण विकेट शामिल थे.
इसके बाद भी चेन्नई के विकेट नियमित अंतराल में गिरते रहे और 17वें ओवर तक सीएसके ने मैच पर अपनी पकड़ लगभग खो दी थी. मुंबई को जीत की सुगंध भी मिलने लगी थी.
लेकिन मुंबई की जीत और चेन्नई की हार के बीच ब्रावो खड़े हो गए. उन्होंने 18वें और 19वें ओवर में मैदान के चारों तरफ़ ऐसे हवाई शॉट खेले कि अचानक मैच का रुख़ ही बदल गया. 
17वें ओवर तक 118 रन के स्कोर पर आठ विकेट गंवा चुकी चेन्नई की टीम 19वां ओवर ख़त्म होते-होते 159 के स्कोर तक जा पहुंची. लेकिन जब चेन्नई को 7 गेंदों पर 7 रनों की दरकार थी तभी ब्रावो हवाई शॉट खेलने के चक्कर में कैच आउट हो गए.
ब्रावो ने अपनी पारी में तीन चौके और सात छक्के लगाए.
इसके बाद रिटायर्ड हर्ट होकर पविलियन में बैठे केदार जाधव वापस मैदान पर उतरे और अंतिम ओवर की चौथी गेंद पर छक्का और फिर पांचवीं गेंद पर चौका जड़कर उन्होंने 1 विकेट से जीत चेन्नई के पाले में डाल दी. जाधव ने 22 गेंदों पर 24 रनों की पारी खेली.
मुंबई की तरफ से हार्दिक पंड्या और मयंक मरकंडे ने तीन-तीन विकेट हासिल किए.
20 साल के लेगब्रेक गेंदबाज मयंक मरकंडे ने अभी तक कोई प्रथम श्रेणी मैच नहीं खेला है. यह आईपीएल में उनका पहला मैच था लेकिन अपनी घूमती गेंदों से उन्होंने सभी को प्रभावित किया.
उनके तीन विकेटों सूची में अंबाति रायडू, महेंद्र सिंह धोनी और दीपक चाहर शामिल रहे.
इससे पहले आईपीएल 2018 के पहले मैच में गत चैंपियन मुंबई इंडियंस को टॉस हारकर पहले बल्लबाजी के लिए उतरना पड़ा.
मुंबई की शुरुआत भी कुछ ख़ास नहीं रही थी और उसके ओपनर एविन लुइस खाता खोले बिना ही आउट हो गए. वहीं कप्तान रोहित शर्मा ने 18 गेंदों में 15 रन बनाए.
20 रन पर दो विकेट गवांने के बाद इशान किशन और सूर्यकुमार यादव ने मुंबई की पारी को संभाला और दोनों ने मिलकर टीम के स्कोर को 100 रन के आंकड़े के करीब पहुंचाया.
इशान ने 29 गेदों पर 40 बनाए जबकि सूर्यकुमार यादव ने 29 गेंदों पर 43 रनों की पारी खेली. 
अंतिम ओवरों में पांड्या भाइयों ने अपने बल्ले का कमाल दिखाया. क्रुणाल पंड्या ने 22 गेंदो पर नाबाद 41 रन बनाए वहीं हार्दिक पंड्या ने 20 गेंदों पर 22 रन बनाए.
इस तरह मुंबई ने निर्धारित 20 ओवरों में 4 विकेट पर 165 रनों का स्कोर खड़ा किया. चेन्नई की तरफ से शेन वॉटसन ने दो जबकि इमरान ताहिर और दीपक चाहर ने एक-एक विकेट हासिल किया.



दुनिया





दुनिया





दुनिया





#BBCShe: बिहार में कैसे होते हैं पकड़ौवा ब्याह?

मान लीजिए कि आप एक जवान औरत हैं जिसकी शादी करने के लिए मां-बाप इतने परेशान हैं कि वो एक मर्द को अगवा कर ज़बरदस्ती शादी करवा देते हैं!
इस 'पकड़ौवा शादी' में ना आपकी मर्ज़ी जानी जाती है, ना उस मर्द की.
जब पटना में BBCShe के कार्यक्रम के दौरान कॉलेज जानेवाली लड़कियों ने मुझे ऐसी 'पकड़ौवा शादी' के बारे में बताया, तो यक़ीन नहीं हुआ.
बिहार पुलिस के मुताबिक साल 2017 में क़रीब 3500 शादियों के लिए अपहरण हुए. इनमें से ज़्यादातर उत्तरी बिहार में हुए.
तो मैं पटना से निकल पड़ी बिहार के सहरसा ज़िले. जहां के सिमरी गांव में मेरी मुलाक़ात हुई महारानी देवी और उनके पति परवीन कुमार से.
महारानी देवी 15 साल की थीं जब उनके परिवारवालों ने परवीन को अगवा कर ज़बरदस्ती दोनों की शादी करवा दी.
महारानी बताती हैं, "शादी होनेवाली है इस बारे में मुझे कुछ नहीं पता था. मेरी मर्ज़ी किसी ने नहीं पूछी थी."
मैंने पूछा क्यों?
"क्योंकि मम्मी-पापा को जो करना होता है, वही होता है, शादी के फ़ैसले में बेटी का कोई अधिकार नहीं होता."
और उनके फ़ैसले का नतीजा ये कि महारानी देवी की शादी तो हो गई मगर परवीन उन्हें तीन साल तक घर नहीं लेकर आए.
परवीन बताते हैं, "दिल में टेंशन थी, बहुत गुस्सा था कि मेरे साथ ये क्या हो गया है. इसलिए मैंने उन्हें वहीं छोड़ दिया और मैं अपने घर में अकेला रहता रहा."
सिमरी गांव से दो-चार किलोमीटर दूर टोला-ढाब गांव में 17 साल के रोशन कुमार भी गुस्से में हैं.
इसी साल जनवरी में उनके पड़ोसी उन्हें बहला-फुसला कर दूसरे गांव ले गए.
रोशन के मुताबिक उन्हें कमरे में बंद किया गया, मारा-पीटा गया और बंदूक की नोक पर धमकी दी गई. 
ज़बरदस्ती उनसे उम्र में बड़ी महिला से उनकी शादी करवा दी गई.
जब रोशन महिला के परिवारवालों से छूटे तो पुलिस थाने में जाकर बाल विवाह का केस दर्ज करवाया.
वो बताते हैं, "फिर सुलह-सफ़ाई के लिए पंचायत बैठी, पर मैंने कहा कि गले में फंदा तो लगा ही दिया है अब चाहे मार भी डालिए, लेकिन मैं ये शादी नहीं मानूंगा."
पर फिर उस महिला का क्या?
"लड़की को मैं नहीं जानता था. मुझे उससे रिश्ता नहीं रखना. मुझे उससे कोई मतलब नहीं है. मुझे पढ़-लिख कर अपनी ज़िंदगी बनानी है."
जो रिश्ता इतनी कड़वाहट से शुरू हो, उसका भविष्य क्या होगा?
'पकड़ौवा विवाह' की ये सच्चाई जानते हुए भी लड़की के परिवारवाले अपनी बेटी को इस दलदल में क्यों धकेलते हैं?
पटना विश्वविद्यालय में 'वुमेन स्टडीज़' सेंटर शुरू करनेवाली इतिहास की प्रोफ़ेसर भारती कुमार के मुताबिक ये सामंती समाज की देन है.
वो कहती हैं, "उत्तर प्रदेश और बिहार जैसे राज्यों में सामाजिक दबाव इतना है कि लड़की के परिवारवाले इसी कोशिश में रहते हैं कि कैसे जल्द से जल्द अपनी जाति में इसकी शादी कर दें."
'पकड़ौवा विवाह' ज़्यादातर ग्रामीण इलाकों में किया जाता रहा है और वहां लड़कियों की ज़िंदगी शादी, बच्चे और परिवार के इर्द-गिर्द ही घूमती है.
रोशन की चचेरी बहन अभी 15 साल की है पर बातें बड़ी-बड़ी करती है.
भाई के साथ ज़बरदस्ती हुई उससे नाराज़ है पर कहती है, "मैं भी एक लड़की हूं. सोचती हूं कि वो लड़की ने तो नहीं कहा होगा कि अगवा कर के मेरी शादी करवा दो. ये उसके मम्मी-पापा की ही ग़लती है."
"बिना मिले शादी करवा देते हैं, लड़का भी खुश नहीं होता, लड़की की ज़िंदगी भी बर्बाद होती है."
बिहार में दहेज के देन-लेन पर नीतीश सरकार ने ख़ूब सख़्ती दिखाई और शराब की ही तरह इस पर भी पूरी पाबंदी है.
पर प्रियंका के गांव में इसका कोई असर नहीं. उसके मुताबिक शादियों के इस तरह होने की एकमात्र वजह लड़की के परिवार की दहेज देने की कम हैसियत है.
वो कहती है, "पकड़ के शादी वही करवाते हैं जिनके पास दहेज नहीं होता है. वरना दहेज से ही तो शादी होती है."
हैरानी की बात ये है कि 'पकड़ौवा शादी' में जब मर्द अपनी पत्नी को अपनाने से इनकार कर देता है तो फिर दहेज देकर ही उसे मनाया जाता है.
मानो दहेज और शादी का एक चक्रव्यूह हो. जिससे निकलने का कोई सिरा नहीं है.
परवीन कुमार ने तीन साल बाद अपनी पत्नी को अपना लिया. उनके मुताबिक ये घर-परिवार और उनकी अपनी इज़्ज़त की बात थी.
"लोग मेरे बारे में क्या सोचते? फिर मैं अगर इस शादी को नहीं मानता तो कोई और अच्छे परिवार वाले अपनी लड़की के साथ मेरा संबंध करने से कतराते ही."
इसलिए परवीन ने 'एडजस्ट' कर, नई शुरुआत करने का फ़ैसला किया.
महारानी के पास तो फ़ैसला लेने की छूट ही नहीं थी.
बताती हैं उनकी सहेलियों ने कहा, "जो हुआ सो हुआ, कई के साथ होता है, ज़्यादा मत सोचो, अब जैसी ज़िंदगी है उसे जिओ."
परवीन और महारानी के अब जुड़वां बेटे हैं. और अगर पूछ लो तो रुआंसी आंखों से महारानी बस इतना कहती हैं कि उन्हें ससुराल में अच्छे से रखते हैं.
"ऐसा नहीं लगता की हम लोगों की पकड़ के शादी हुई थी."



सोशल: शशि थरूर की ये 'कच्ची हिंदी' सुनेंगे तो ताली पीट देंगे!

'कोशिश करेंगे रोज़ एक दिन सीख जाएंगे.
हँसने दो उनको आज, वही ताली बजाएंगे'
ये पंक्तियां किसी कवि सम्मेलन की प्रेस रिलीज़ की नहीं हैं. ये पंक्तियां कांग्रेस के सांसद और कठिन इंग्लिश के लिए मशहूर शशि थरूर ने कही हैं.
शशि थरूर ने ट्विटर पर अपना एक वीडियो शेयर किया है. इस वीडियो के साथ शशि लिखते हैं, ''मेरी कच्ची हिंदी सुनकर जो लुत्फ़ उठाते हैं, उनकी ख़ातिर चलो तुम्हें दो पंक्ति सुनाते हैं.''
शशि थरूर इस वीडियो में उन लोगों का ज़िक्र कर रहे थे, जो आए दिन उनके हिंदी न बोलने पर तंज कसा करते हैं.
शशि थरूर अक्सर अपने इंग्लिश लहजे और शब्दों के चयन को लेकर चर्चा में रहे हैं. ऐसे में हिंदी में यूं कविता की लाइनें पढ़कर शशि थरूर एक बार फिर सोशल मीडिया पर चर्चा में आ गए हैं.
कुछ लोग शशि थरूर की पढ़ी पंक्तियों की तारीफ़ कर रहे हैं तो कुछ लोग अब भी चुटकियां ले रहे हैं.
सिम्मी आहूजा लिखती हैं, ''हम आज भी ताली बजाते हैं, कल भी ताली बजाएंगे. आपकी कोशिश रंग लाएगी, कोशिश करने वालों की हार नहीं होती.''
ध्रुव थरूर को जवाब देते हुए लिखते हैं, ''जो आपकी इंग्लिश से जलते थे, अब वो उनकी हिंदी से भी जलेंगे. पर जलने वाले जलते रहेंगे.''
पॉलोमी साहा थरूर के हिंदी लहजे पर तंज करती हैं- 'ताली कहिए, टाली नहीं'.
अंकित ने लिखा, ''जैसे इंग्लिश में आपका कोई तोड़ नहीं है, वैसे ही एक दिन हिंदी में भी आपका कोई तोड़ नहीं होगा.''
रमन दीप ने लिखा, ''आप हिंदी को गले लगाइए, देश आपको गले लगाएगा.''
@TwitzenWarrior ने थरूर से सवाल पूछा- 'हिंदी की बात बाद में करेंगे. देश ये जानना चाहता है कि आपके बालों का राज़ क्या है. कौन सा शैम्पू इस्तेमाल करते हैं?'
इस साल की शुरुआत में जयपुर लिटरेचर फ़ेस्टिवल में बीबीसी हिंदी रेडियो के संपादक
 ने शशि थरूर से ख़ास बातचीत की थी.
इस इंटरव्यू में थरूर ने कहा था, "भारतीय यथार्थ अलग-अलग है. शायद गाँव की कहानी लिखनी हो तो अँग्रेज़ी में नहीं लिखी जा सकती है. अगर आप किसी आईएएस अफ़सर की कहानी लिखना चाहें जैसे उपमन्यु चटर्जी ने 'इंग्लिश ऑगस्ट' में लिखी तो अँग्रेज़ी में ही लिखनी चाहिए क्योंकि उसकी सोच अँग्रेज़ी में ही है. अगर मैं ऑटो रिक्शा वाले से अँग्रेज़ी में बात करूँगा तो वो मुझे थप्पड़ मारेगा.



सोशल: 'बिना राम मंदिर निर्माण के योगी सरकार को कोई नंबर नहीं'

उत्तर प्रदेश में मुख्यमंत्री योगी आदित्यनाथ की सरकार को एक साल पूरा हो गए है.
बीते एक साल में योगी सरकार कई बातों को लेकर चर्चा में रही. 
इनमें एंटी रोमियो स्क्वॉड से लेकर गोरखपुर उपचुनाव में हार भी शामिल है. 
अब जब सरकार को एक साल पूरा हो चुका है तो हमने बीबीसी हिंदी पाठकों से दो सवाल पूछे.
पहला सवाल: योगी सरकार के एक साल को 
 में बताइए.
दूसरा सवाल: योगी सरकार को आप 
देंगे?
इन दोनों सवालों पर हमें हज़ारों लोगों की प्रतिक्रियाएं मिलीं. हम आपको यहां कुछ चुनिंदा कमेंट्स पढ़वा रहे हैं.
आरके शर्मा लिखते हैं, "100 में से 100 नंबर मिलेंगे योगी आदित्यनाथ को. योगी जैसे ईमानदार आदमी की तारीफ करनी बनती है."
प्रिया सिंह ने लिखा, "गोरखपुर और फूलपुर में 100 में से 100. योगी सरकार के एक साल को जनता का करारा जवाब मिला है."
इंस्टाग्राम पर अहमद ने लिखा, "एक भी बाल न उगा पाए योगी. फिर भी 10 नंबर देता हूं."
अनिला पाठक लिखते हैं, "मैं यूपी से हूं और 55 नंबर दूंगा. योगी अखिलेश से थोड़े बेहतर हैं लेकिन ज़्यादा नहीं."
अरविंद त्रिपाठी कमेंट करते हैं, "योगी जो हैं, वही हैं. वोट के लिए किसी धर्म की झूठी तारीफें करने के लिए 100 में से 5 लाख नंबर."
मधु मिश्रा 
 नंबर योगी सरकार को देती हैं. 
आदर्श झा लिखते हैं, "जब तक राम मंदिर नहीं बनेगा. मैं एक भी नंबर नहीं दूंगा."
ट्विटर पर चंदन लिखते हैं, "जब नेताओं के सारे केस की फाइलें बंद की जा रही हैं तो अपराध मुक्त तो होगा ही. मेरी तरफ से हजार नंबर."
ललित कुमार ने लिखा, "ज़ीरो से नीचे कौन सा अंक दिया जा सकता है?"



सोशल: नमो ऐप से डेटा लीक को लेकर कांग्रेस और बीजेपी में घमासान

नरेंद्र मोदी एंड्रॉयड ऐप (NaMo App) को लेकर सोशल मीडिया पर बहस छिड़ी हुई है. 
नमो ऐप डिलीट करने को लेकर सोशल मीडिया पर एक अभियान छेड़ा गया है. कांग्रेस के कई नेता भी #DeleteNaMoApp  हैशटैग से ट्वीट कर रहे हैं. 
कई ट्वीट में लोगों को आगाह किया जा रहा है कि नमो ऐप डाउनलोड करने पर 'आपका निजी डाटा लीक हो जाएगा'. 
बीजेपी ने भी इस ट्रेंड पर पलटवार किया है और इस दावे को ग़लत बताया है. 
बीजेपी और कांग्रेस एक-दूसरे पर जनता को बहकाने का आरोप लगा रहे हैं. 
कांग्रेस की सोशल मीडिया प्रभारी दिव्या स्पंदन ने ट्वीट किया, ''अगर आप आज कोई एक चीज़ करें तो #DeleteNaMoApp''
इसके बाद कांग्रेस के प्रवक्ता संजय झा ने भी ट्वीट करते हुए लिखा है, ''#DeleteNaMoApp टॉप ट्रेंड है. भारत के हर नागरिक को इस फासीवादी पार्टी के ख़िलाफ़ लड़ना चाहिए जो हमारे निजता के अधिकार का खंडन करने कोर्ट पहुंच गई थी.''
कांग्रेस नेता संजय निरुपम ने भी ट्वीट किया है, ''इसी दिन की वजह से मैंने नमो एप कभी डाउनलोड नहीं किया था.''
वहीं, केंद्रीय मंत्री विजय गोयल ने बीजेपी का बचाव करते हुए दिव्या सपंदन को जवाब दिया है. उन्होंने लिखा है, ''डाटा चोर कांग्रेस लोगों से नमो ऐप डिलीट कराना चाहती है. हास्यास्पद! ऐसा कमज़ोर प्रचार करने से पहले कृपया अच्छी तरह शोध करें. अगली बार के लिए शुभकामनाएं.''
विजय गोयल ने इसके साथ ही एक स्क्रीनशॉट भी शेयर किया है. इसमें लिखा है कि, "आप नमो ऐप को एक गेस्ट यूज़र के तौर पर भी इस्तेमाल कर सकते हैं, जहां आपको अपना फोन नंबर या ईमेल एड्रेस देने की ज़रूरत नहीं है. यह किसी भी अन्य ऐप की तरह है जिसमें कुछ सूचना की ज़रूरत होती है''
धीरे-धीरे आम लोगों के बीच भी इसे लेकर बहस छिड़ गई. इसके समर्थन और विरोध दोनों में लोग सामने आने लगे.
दरअसल, इस बहस की शुरुआत तब हुई जब 'ईलिऑइट एल्डर्सन' नाम के एक ट्वीटर अकाउंट से नमो ऐप से डेटा लीक होने का ट्वीट किया गया.
@fs0c131y से ये ट्वीट किया गया-
इसमें दावा किया गया है कि नमो ऐप डाउनलोड करने पर आपका निजी डेटा बिना आपकी सहमति के किसी तीसरे पक्ष के पास चला जाता है. 
'ईलिऑइट एल्डर्सन' एक टीवी सीरीज़ 'मिस्टर रोबोट' में एक किरदार है जो एक साइबर सिक्योरिटी इंजीनियर है. यह अकाउंट पहले भी कई एप्लिकेशन, स्मार्टफोन और अन्य इंटरनेट सेवाओं में सुरक्षा संबंधी कमियों का दावा करता रहा है. 
यह प्रधानमंत्री नरेंद्र मोदी का एक आधिकारिक मोबाइल ऐप है. 
इसके ज़रिये सीधे प्रधानमंत्री से जुड़ा जा सकता है यानी आप उनके संदेश और ई-मेल आप तक समय-समय पर पहुंचते रहेंगे.
इस पर आप 'मन की बात', पीएम का ब्लॉग और बायोग्राफी पढ़ सकते हैं. 



क्या बीजेपी के आईटी सेल को पहले से पता थी कर्नाटक चुनाव की तारीख़?

कर्नाटक विधानसभा चुनाव की तारीख़ों का आधिकारिक ऐलान चुनाव आयोग करता, इससे पहले ही बीजेपी की आईटी सेल के प्रमुख अमित मालवीय ने एक ट्वीट में लिखा कि कर्नाटक में 12 मई, 2018 को मतदान होगा और वोटों की गिनती 18 मई को होगी.
अमित मालवीय के इस ट्वीट में मतगणना की तारीख़ 18 मई लिखी गई थी, जबकि चुनाव आयोग के मुताबिक़ कर्नाटक में मतगणना 15 मई को होगी.
लेकिन मतदान की तारीख़ के बारे में उनका ट्वीट बिल्कुल सही था. चुनाव आयोग ने कहा है कि कर्नाटक में 12 मई को मतदान होगा.
एक 'गुप्त सरकारी सूचना' जो उस समय तक सार्वजनिक नहीं की गई थी, अमित मालवीय को कैसे पता थी?
अमित मालवीय ने इसे लेकर अपना बचाव पेश किया और एक टीवी न्यूज़ चैनल का हवाला दिया है.
लेकिन क्या ऐसी संवेदनशील सूचना जारी करने पर अमित मालवीय के ख़िलाफ़ कोई कार्रवाई हो सकती है? सोशल मीडिया पर इससे जुड़े तमाम सवाल पूछे जा रहे हैं.
मंगलवार को हुई प्रेस कॉन्फ़्रेंस में मुख्य चुनाव आयुक्त ओम प्रकाश रावत से जब मालवीय के ट्वीट के बारे में पूछा गया तो उन्होंने कहा, "चुनाव से जुड़ी कुछ संवेदनशील जानकारी लीक हुई है. इसके ख़िलाफ़ चुनाव आयोग उचित कार्रवाई करेगा."
लेकिन चुनाव आयोग की घोषणा से पहले ही ये जानकारी अमित मालवीय के पास कैसे थी? इस बारे में बीबीसी ने अमित मालवीय से बात की.
अमित मालवीय का कहना है कि इस बारे में फ़िलहाल वो कुछ नहीं कह सकते.
अमित मालवीय ने अपना ट्वीट भी हटा दिया है.
लेकिन सोशल मीडिया पर जब अमित मालवीय से कुछ पत्रकारों ने ये सवाल पूछा कि किस हवाले से उन्होंने ये सूचना जारी की तो उन्होंने एक प्राइवेट न्यूज़ चैनल की ब्रेकिंग न्यूज़ का हवाला दिया.
आम आदमी पार्टी के मीडिया सलाहकार अरुणोदय प्रकाश, कांग्रेस नेता रणदीप सुरजेवाला समेत कई वरिष्ठ पत्रकारों ने ये सवाल किए हैं कि घोषणा किए जाने से पहले चुनाव आयोग जिन सूचनाओं के गुप्त होने का दावा करता है, वो सूचना भाजपा के आईटी सेल के संचालक को कैसे मिल गई?
सोशल मीडिया पर बहुत से लोग अमित मालवीय के अपने ट्वीट को हटाने का मज़ाक भी बना रहे हैं.
इससे पहले भी अमित मालवीय अपने ही खड़े किए विवादों में घिर चुके हैं.
उन्होंने इसी साल 9 जनवरी को सोशल मीडिया पर कर्नाटक के मुख्यमंत्री सिद्धारमैया का एक विवादित वीडियो पोस्ट किया था और उनके चरित्र पर आरोप लगाए थे.



#BBCShe: "मैंने सड़क पर मरे कुत्ते को देख कर नशा करना छोड़ दिया"

"मैं अपने डेढ़ साल के बेटे के सामने ब्राउन शुगर लिया करता था. यहां तक कि मैं उसके नाम पर लोगों से भीख में पैसे मांगा करता था."
कभी ड्रग्स के आदी रहे तुषार नाथु उन दिनों में खो गए जब वो इसकी लत में डूबे हुए थे.
18 साल की उम्र में तुषार को ड्रग्स की लत लगी थी और वो चरस, भांग, अफ़ीम, गांजा, ब्राउन शुगर, हर तरह का नशा किया करते थे.
वो बताते हैं, "आख़िर में मेरी मां ने आत्महत्या की कोशिश की. मेरी पत्नी की शिकायत पर अंतिम उपाय के रूप में मुझे जेल में भी रखा गया था."
उन्हें मानसिक रोगियों के अस्पताल भेजा गया और पुनर्वास केंद्र में भी रखा गया, लेकिन बाहर निकलते ही वो एक बार फिर नशे की जाल में जकड़ गए.
"अड़ियल प्रकृति और अस्थिर रवैये के कारण मैं इसके बिना जीवित नहीं रह सकता, मैं पूरी तरह से इसका आदी हो चुका हूं." 
ड्रग्स की लत से जुड़ी अपने विचारों पर जब एक महिला युवा समाजसेवी ने हमें बताया तो हम नागपुर के एक पुनर्वास केंद्र में तुषार से मिले.
 कार्यक्रम में चर्चा के दौरान इस महिला समाजसेवी ने युवाओं में ड्रग्स की लत विषय पर चिंता व्यक्त की और कहा कि मीडिया को इस मुद्दे पर और अधिक रिपोर्ट करने की ज़रूरत है.
हमने जो पाया वो बहुत ही चौंकाने वाला था. 
भारत में पंजाब के युवाओं के ड्रग्स की लत की चर्चा इतनी हुई कि बॉलीवुड में उस पर फ़िल्म तक बन गई.
लेकिन महाराष्ट्र के आंकड़े भी चौंकाने वाले हैं. 
वास्तव में, ड्रग्स से जुड़ी आत्महत्याओं की सूची में महाराष्ट्र सबसे ऊपर है.
2014 में भारत में ड्रग्स से जुड़ी 3,647 मामले सामने आए, इनमें से अकेले महाराष्ट्र में 1,372 आत्महत्याएं हुईं.
552 मामलों के साथ तमिलनाडु दूसरे, 475 आत्महत्याओं के साथ केरल तीसरे और 38 के साथ पंजाब चौथे स्थान पर रहा.
पिछले साल जुलाई में, नेशनल क्राइम ब्यूरो (एनसीआरबी) के इन आंकड़ों को देश के सामाजिक न्याय और अधिकारिता राज्य मंत्री विजय सांपला ने राज्यसभा में सदन के पटल पर रखा.
इसके अनुसार, देश में की गई 37 फ़ीसदी आत्महत्याओं की रिपोर्ट महाराष्ट्र दर्ज की गईं.
समाजसेवी और सलाहकारों के अनुसार देश में लोग कई तरह की नशीली चीज़ों के आदी हैं- इनमें भांग, गांजा, चरस, अफ़ीम, ब्राउन शुगर, तारपीन जैसी रासायनिक वस्तुएं,  वाइटनर और यहां तक कि नेल पॉलिश और पेट्रोल जैसी चीज़ों की लत शामिल हैं.
विशेषज्ञों का कहना है कि इनमें से कई ड्रग्स का पता लगाना मुश्किल है क्योंकि वे शराब की तरह गंध नहीं छोड़ते. 
महिलाओं में ऐसी किसी लत की सीमाओं का पता लगाना और भी मुश्किल है क्योंकि बड़ी संख्या में ऐसे मामलों की रिपोर्ट नहीं होती.
मुक्तांगण पुनर्वास केंद्र की निदेशक मुक्ता पुणताम्बेकर ने इसके मूल कारणों की ओर इशारा किया.
वो कहती हैं, "महिलाओं का ड्रग्स लेने की आदत को कलंक के रूप में देखा जाता है. लोग इसे छिपाने की कोशिश करते हैं और उन्हें डॉक्टरों के पास नहीं ले जाते."
नागपुर के मेडिकल मनोवैज्ञानिक और सलाहकार डॉ. स्वाति धर्माधिकारी कहती हैं, "महिलाओं को पुरुषों की तरह इलाज नहीं मिलता. महिलाओं के लिए बहुत ही कम पुनर्वास केंद्र हैं और वो आसानी से शोषण की शिकार हो जाती हैं."
महाराष्ट्र में सरकारी सहायता से चलने वाले पुनर्वास केंद्रों की संख्या सबसे अधिक है.
भारत के कुल 435 ड्रग्स पुनर्वास केंद्रों में से 69 महाराष्ट्र में हैं. इनमें से केवल कुछ ही महिलाओं के लिए हैं.
मुक्तांगण के क्षेत्रीय संयोजक संजय भगत सवाल करते हैं, "अगर कोई समाजसेवी किसी ड्रग्स लेने वाली महिला की पहचान करता है, तो वो उसे कहां ले जाए."
हालांकि केवल महिलाओं के लिए केंद्र बनाना भी मुश्किल काम है क्योंकि प्रशिक्षित महिलाओं की कमी है.
2009 में मुक्तांगण ने महिलाओं के लिए 15 बिस्तरों वाले केंद्र 'निशिगन्ध' की शुरुआत की थी.
मुक्ता पुणतांबेकर कहती हैं, "यहां सभी स्टाफ महिलाएं हैं जिससे महिला मरीजों को अजीब न लगे."
वो कहती हैं, "हमारे यहां अपने पिता, पति और बेटों की नशे की लत से बुरी तरह प्रभावित महिलाओं के लिए एक सपोर्ट ग्रुप है. हम उन्हें यहां पेशेवर डॉक्टरों और सलाहकारों की मदद से मरीजों की देखभाल करने का प्रशिक्षण देते हैं. और वे डॉक्टरों और सलाहकारों की सहायक के रूप में यहां काम करती हैं."
इस सम्मिलित प्रयास से नशे की लत से मुक्ति पा चुकी कुछ महिलाओं को नौकरी का एक अवसर भी मिलता है.
लेकिन वास्तविक समस्या यह है कि कितनी संख्या में महिलाएं ड्रग्स की समस्या से पीड़ित हैं इसकी कोई व्यापक जानकारी उपलब्ध नहीं है.
2001 के बाद से भारत में ड्रग्स की लत के जुड़ा कोई व्यापक सर्वेक्षण नहीं है.
2016 में केंद्र सरकार ने देश में "ड्रग्स की लत के फैलाव, पैटर्न और ट्रेंड पर राष्ट्रीय सर्वेक्षण' की घोषणा भी की. इसके दायरे में 29 राज्यों और केंद्र शासित प्रदेशों की सभी महिलाएं और ट्रांसजेंडर सभी आते हैं, जिनकी संख्या पिछले सर्वे में नगण्य है.
इसके रिपोर्ट की इसी साल अक्तूबर में आने की संभावना है.
राष्ट्रीय सर्वे परियोजना के लिए डेटा संग्रह कर रही इकाई का नेतृत्व कर रहे मुक्तगण के संजय भगत कहते हैं, "लेकिन इसके नतीज विशेषज्ञों को भी परेशान कर रहे हैं."
वो कहते हैं, "अब तक हमने जो मिला वो बहुत ही विचलित करने वाला है. यह बहुत बड़ी जटिल समस्या के छोटे हिस्से के जितना है. ड्रग्स की लत वालों की संख्या बढ़ रही है और बड़ी संख्या में लोग कम उम्र में इसके आदी होते जा रहे हैं."
जब इसकी अंतिम रिपोर्ट आएगी तभी हम भारत में इस समस्या की वास्तविक चिंताजनक स्थिति के बारे में जान सकेंगे.
मुक्ता कहती हैं, "इसका सामना करने का एकमात्र तरीका यह है कि हम लत की समस्या के बारे में जागरूकता पैदा करें और लोगों को इसके खतरे से दूर करने की कोशिश करें." 
नागपुर के हिंगना औद्योगिक क्वार्टर में एक सुनसान सड़क पर स्थित कारखानों से घिरा मैत्री पुनर्वास केंद्र अपने आप में एक पूरी दुनिया है.
इसके प्रांगण में पालतू चिड़ियाएं, कबूतरें, मुर्गे और बतखें सूरज की चमकती किरणों के बीच दाना चुग रहे हैं.
डारमेट्री हॉल में करीब 115 व्यसनी (नशे की लत वाले इन लोगों को यहां मित्रा या फ्रेंड कहा जाता है) योग सत्र में भाग ले रहे हैं.
यहां तुषार अब एक सलाहकार के रूप में काम करते हैं.
वो कहते हैं, "मैंने सड़क के किनारे एक मरे हुए कुत्ते को देखा. और फिर मैंने सोचा कि एक दिन मेरे साथ भी ऐसा ही होगा. तब से 14 साल हो चुके हैं, अब मैं पूरी तरह से सुधर गया हूं."
अब वो शांतिपूर्ण पारिवारिक जीवन व्यतीत कर रहे हैं और उनका बेटा एक कॉलेज में पढ़ रहा है.
तुषार ने अपने अनुभवों पर एक किताब भी लिखी है.
कभी खुद एक व्यसनी मैत्री के संस्थापक रवि पांडे के साथ तुषार अब खुद दूसरों की मदद कर रहे हैं. 
रवि इस व्यसन के पीछे परिवार की पृष्ठभूमि, काम में तनाव, सहकर्मियों के दबाव जैसे विभिन्न कारणों को बताते हैं.
वो कहते हैं, "खुशी मनाने का तरीका बदल गया है. लोग शराब और सिगरेट पीते हैं और बाद में इसी की लत लग जाती है."
पिछले दशक में, मुंबई और पुणे के पास के कुछ छोटे कस्बे ख़बरों में आए क्योंकि वहां रेव पार्टी पर रेड मारी गई थी, यह ख़तरे की सूचना है.
मैत्री में हमारी मुलाकात यश (बदला हुआ नाम) से भी हुई जो अपनी किशोरावस्था की उम्र से ही पिछले 12 सालों से ड्रग्स की लत में घिरे थे.
अब 28 के हो चुके यश अब अपने किये पर पछता रहे हैं.
वो हिम्मत जुटा कर धीमी आवाज़ में कहते हैं, "मैंने अपने शरीर को नुकसान पहुंचाया है. मैं डांस प्रतियोगिताओं में भाग लेता था, राष्ट्रीय स्तर पर. लेकिन अब मैं ऐसा नहीं कर सकता हूं."
लेकिन उनकी कातर निगाहें उनके दर्द को बयां करती हैं.
वो कहते हैं, "अब मैंने खुद में बदलाव लाए हैं. सर हमेशा हमें संयमित रहने और खुद पर नियंत्रण रखने के लिए कहते हैं ताकि हम खुद को ड्रग्स की दुनिया में वापस जाने से रोक सकें. मैं कड़ी मेहनत कर रहा हूं. मैं इससे उबर सकता हूं."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



कौन हैं पिंकी ललवानी जिनसे माल्या करने वाले हैं शादी?

उद्योगपति विजय माल्या एकबार फिर सुर्ख़ियों में हैं. मीडिया में आई ख़बरों की मानें तो माल्या जल्दी ही अपनी गर्लफ़्रेंड पिंकी ललवानी से शादी करने वाले हैं. 
भारतीय बैंकों का पैसा लेकर फ़रार चल रहे माल्या फ़िलहाल लंदन में रह रहे हैं. उन पर भारतीय बैंकों के 9,000 करोड़ रुपये का कर्ज़ है.
अगर माल्या और पिंकी की शादी होती है तो यह माल्या की तीसरी शादी होगी.
माल्या की पहली शादी एयरहोस्टेस समीरा तैय्यबजी के साथ हुई थी, लेकिन बाद में दोनों का तलाक़ हो गया. सिद्धार्थ, समीरा और विजय माल्या के बेटे हैं. 
इसके बाद माल्या ने रेखा से शादी की. इस शादी से माल्या की दो बेटियां हैं. कुछ वक़्त बाद रेखा भी माल्या से अलग हो गईं. हालांकि दोनों का क़ानूनी तौर पर तलाक़ नहीं हुआ है. 
पिंकी किंगफ़िशर एयरलाइंस में एयरहोस्टेस थीं. साल 2011 में उनकी मुलाक़ात विजय माल्या से हुई. 62 साल के माल्या की तुलना में पिंकी काफ़ी छोटी हैं.
पिंकी को माल्या के साथ अक्सर लंदन कोर्ट में देखा गया है. इसके अलावा पिंकी को कई मौकों पर माल्या के परिवार के साथ भी वक्त बिताते देखा गया है. 
एनडीटीवी की ख़बर के मुताबिक, पिंकी पिछले तीन सालों से माल्या के साथ उनके हर्टफ़र्डशायर मेंशन में ही रहती हैं. दोनों ने एक सप्ताह पहले ही अपनी सालगिरह का जश्न मनाया है. 
एक ओर जहां विजय माल्या और पिंकी ललवानी की शादी की ख़बरें लगभग हर मीडिया वेबसाइट पर है. 
ट्विटर पर एक्टिव रहने वाले माल्या की ओर से इसकी कोई अधिकारिक घोषणा नहीं की गई है. लेकिन सोशल मीडिया पर विजय माल्या और पिंकी ललवानी के विवाह की चर्चा शुरू हो गई है.



#PehlaPeriod : 'बैग से स्कर्ट छिपाते-छिपाते घर पहुंची'

#PehlaPeriod सिरीज़ की चौथी कड़ी में श्वेता, भावना, मीना और पायल अपने अनुभव बता रही हैं
मैं पांचवीं क्लास में थी जब मुझे पहली बार पार पीरियड्स हुए. यह किसी बुरे सपने की तरह था. मुझे ख़ून से बहुत डर लगता है. जहां तक मुझे याद है उस दिन मैंने काले रंग की जींस पहनी थी. अचानक मेरे पेट में बहुत तेज दर्द होने लगा.  मैं वॉशरूम में गई तो समझ नहीं आया कि हो क्या रहा है.
मुझे इस बारे में कुछ पता नहीं था. डर के मारे उस दिन मैं वही जींस पहने रही. अगली सुबह जब पापा और भाई बाहर चले गए तब मैंने हिम्मत जुटाकर मम्मी को बताया. मम्मी ने बहुत ही सामान्य तरीके से रिऐक्ट किया और कहा कि जब भी ऐसा हो मैं नैपकिन का इस्तेमाल करूं. उस दिन मैं दर्द और तेज ब्लीडिंग की वजह से स्कूल नहीं जा पाई. 
मेरा भाई मुझे यह कहकर चिढ़ा रहा था कि मैं स्कूल न जाने के लिए बहाने बना रही हूं. मेरी मम्मी ने से डांटकर चुप कराया और पापा को आयुर्वेदिक दवाएं लेने भेजा. हालांकि सब ठीकठाक था लेकिन काफ़ी समय तक हमने इस बारे में खुलकर बात नहीं की. मम्मी मेरे लिए पैड खरीदकर लाती थीं. 
शुक्र है कि मेरी मम्मी काफी कूल थीं लेकिन मेरी बुआ मुझे पूजा घर में जाने से रोकती थीं. लेकिन मैं उनकी बात नहीं सुनती थी और पूजा घर में चली जाती थी.
जब मुझे पहली बार पीरियड्स हुए थे तो मैं पेट और कमर दर्द से तड़प रही थी. मां मुझे संभालने की पूरी कोशिश कर रही थीं. पापा, जो शायद समझ रहे थे कि मैं किस दर्द से गुज़र रही हू,  माँ को बार-बार कह रहे थे कि चलो हॉस्पिटल ले चलते हैं. माँ कहतीं हॉस्पिटल जाकर कुछ नही होगा। 
वहीं दूसरी तरफ मैं समझ ही नहीं पा रही थी कि आखिर मुझे हो क्या गया है. मेरी योनि से इतना खून क्यों बह रहा है? मुझे चोट कब लगी और जब लगी तब खून क्यों नहीं बहा, अब क्यों बह रहा है?  
ब्लीडिंग इतनी थी कि हर दो-तीन घंटे में पैड बदलना करना पड़ रहा था. बहुत घबरा गई थी. ऐसा लग रहा था कि कोई मेरा बहता ख़ून देख न ले,  ख़ुद से एक अजीब सी घिन आ रही थी. फिर माँ ने समझाया कि अब तुम बड़ी हो गई हो. इसके लिए तैयार हो जाओ यह तुम्हारे जीवन का हिस्सा हो गया है, इसे पीरियड्स कहते हैं.
मां ने बताया कि यह तुम्हें हर महीने होगा और हर महीने होना भी चाहिए. अगर न हो तो मुझे बताना, हम डॉक्टर के पास जाएंगे. मैं यह सुनकर भौंचक्की रह गई कि ये कौन सा दर्द है जो बिना बुलाए मेरी ज़िंदगी पर कब्ज़ा करके बैठ गया. 
पीरियड्स की शुरुआत के पांच दिन सबसे ज्यादा दर्द देने वाले थे. आज उस दर्द की आदी हो गई हूं और हां, अब शर्म नही आती खुलकर बात करती हूं. पापा से भी कोई पर्दा नहीं है.
मैं दसवीं क्लास में थी जब क्लास में अचानक ब्लीडिंग होने लगी. मैं खड़े होकर कुछ पढ़ रही थी और स्कर्ट पर दाग लग चुका था, जिससे मैं अंजान थी. लेकिन पूरी क्लास को पता चल चुका था और सब खुसर-फुसर कर रहे थे.
छुट्टी की घंटी बजी, सब चले गये और मैं इस बात से बेख़बर बाहर निकलने लगी तो दो लड़कियों ने मुझे रोका और स्कर्ट ख़राब होने के बारे में बताया. वे ही स्टाफ़ रूम से कॉटन लेकर आईं और मेरी स्कर्ट साफ़ कराई. 
मुझे याद है मेरी स्कर्ट पूरी ख़राब हो गई थी इसलिए वो अच्छे से साफ़ नहीं हो पायी थी. लड़कों की शिफ्ट शुरू होनी थी, तो वो भी स्कूल में आने लगे थे. मैं डर के मारे रोने लगी थी और अपने स्कूल बैग से अपनी स्कर्ट को छिपते-छिपाते घर पहुंची. मन में बस एक दुआ थी की भगवान आज सही से घर पहुंचा दे फिर कभी कुछ नहीं मांगूंगी.
उस वक्त मैं कपड़ा ही इस्तेमाल करती थी. बहनों ने बताया था कि कपड़ा इस्तेमाल करना चाहिये और उसे धोकर अगली बार के लिए रख देना चाहिए. नैपकिन ख़रीदने के पैसे भी नहीं होते थे और घर और दुकान से मांगने में भी शर्म आती थी.
मुझे पहली बार पीरियड्स तब आए जब मैं नौवीं क्लास में थी. मेरी एक बड़ी बहन ने एक बार बताया था कि जब भी मेरे जननांगों से खून आए तो मैं उसे बता दूं. जब ये हुआ तब मैं उस समय वाशरूम में थी और ख़ून देखकर जोर-जोर से रोने लगी थी.
मुझे लगा कि मैंने कुछ किया है जिसकी वजह से मुझे चोट लगी है. दीदी ने मेरा रोना सुना और वाशरूम में आई. उसने मुझे सैनिटरी नैपकिन दिया और पीरियड्स के बारे में बताया. हालांकि मुझे उस समय तो दर्द नहीं हुआ लेकिन अब कभी-कभी बहुत तेज़ दर्द होता है. 
मुझे लगता है कि इनके दाम कम होने चाहिए. अभी तो छह नैपकिन का पैकेट महंगा बैठता है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



सोशल: येदियुरप्पा को 'सबसे भ्रष्ट' बताता अमित शाह का वीडियो वायरल

भारतीय जनता पार्टी प्रमुख अमित शाह ने मंगलवार को एक प्रेस कॉन्फ़्रेंस के दौरान ग़लती से कह दिया, ''भ्रष्टाचार के लिए अगर स्पर्धा कर ली जाए तो येदियुरप्पा सरकार को भ्रष्टाचार में नंबर वन सरकार का अवॉर्ड ज़रूर मिलेगा...'
 ने जैसे ही अपनी ये बात पूरी की, तभी उनके बाईं ओर बैठे कर्नाटक के पूर्व प्रदेश बीजेपी अध्यक्ष प्रह्लाद जोशी ने कहा- 'सिद्धारमैया बोलना है.'
और अमित शाह के दाईं तरफ़ बैठे भाजपा के कर्नाटक के मुख्यमंत्री पद के दावेदार 
 ने उन्हें हैरानी से देखा.
नौ सेकेंड के इस वीडियो में यह नज़ारा दिखाई पड़ता है, जिसे कांग्रेस पार्टी सोशल मीडिया पर प्रमोट कर रही है.
कांग्रेस पार्टी का सोशल मीडिया संभालने वाली दिव्या स्पंदन ने इसे मंगलवार सुबह ट्विटर पर पोस्ट किया था.
इसके बाद राहुल गांधी समेत कई दूसरे कांग्रेसी नेताओं ने भी इस वीडियो को शेयर किया.
राहुल गांधी ने इसे शेयर करते हुए लिखा, "भाजपा की आईटी सेल ने चुनाव आयोग से पहले ही कर्नाटक चुनाव की तारीख़ें जारी कर दीं. फिर ये वीडियो भी आया. ये वीडियो भाजपा अध्यक्ष अमित शाह ने हमें तोहफ़े में दिया है. वो कह रहे हैं कि येदियुरप्पा की सरकार अब तक की सबसे भ्रष्ट सरकार रही है. सही है. कर्नाटक चुनावों की ये अच्छी शुरुआत है."
दरअसल, इस वीडियो को कर्नाटक विधानसभा चुनाव की तारीख़ें जारी होने के बाद कर्नाटक के दावणगेरे शहर में हुई भाजपा की प्रेस कॉन्फ़्रेंस से निकाला गया है.
क़रीब आधा घंटा चली प्रेस कॉन्फ़्रेंस में अमित शाह ने सिद्धारमैया सरकार की तमाम खामियां गिनवाईं.
प्रेस कॉन्फ़्रेंस के 16वें मिनट में अमित शाह की ज़बान फिसली और उन्होंने सिद्धारमैया की जगह येदियुरप्पा का नाम ले लिया.
अपनी बात को ठीक करते हुए उन्होंने कहा, "सबसे भ्रष्ट सरकार होने का ये आरोप मैं ख़ुद से नहीं लगा रहा. एक रिटायर्ड सुप्रीम कोर्ट ने जज ने सिद्धारमैया सरकार के बारे में ऐसी टिप्पणी की है."
लेकिन सोशल मीडिया पर लोगों ने अमित शाह के इस वीडियो पर जमकर चुटकी ली.
सॉफ़्टवेयर इंजीनियर रतन मदनानी ने लिखा है कि अमित शाह को पार्टी विरोधी गतिविधियों के लिए पाँच साल के लिए निष्कासित किया जाता है.
नीलिमा सिंह ने लिखा है कि सच तो सच है, ज़ुबान पर आ ही जाता है.
पंकज कुमार ने लिखा है कि दिन में 28-28 घंटे काम करेंगे तो यही तो होगा.
बबलू खान ने फ़ेसबुक पर लिखा, "भ्रष्टाचार भाजपा का सबसे बड़ा तीर है. हर जगह चलाते हैं. कई बार तो उल्टा भी चला देते हैं."
नीलेश ने लिखा है कि अमित शाह ने जो कहा, ग़लत कहा. लेकिन येदियुरप्पा से माफ़ी केजरीवाल मांगेंगे.



#pehlaperiod: आल्ता तब ही लगाया करो जब महीना हुआ करे...

हमनें औरतों से उनकी पहली माहवारी यानी #pehlaperiod के अनुभव साझा करने को कहा था. आज की किस्त में हम पेश कर रहे हैं राजबंशी देवी और ललिता की कहानी. 
दोनों उस पीढ़ी की हैं जब पीरियड्स आते ही लड़कियों के लिए लड़के की तलाश शुरू हो जाती थी क्योंकि मान लिया जाता था कि अब वो जवान हो गई हैं और बच्चा पैदा कर सकती हैं.
हमारी सास बहुत तेज़ दिमाग थीं. नई-नई दुल्हन थे तो पैर में आल्ता लगाकर रखते थे. एक दिन बोलीं, बहुरिया आल्ता तब ही लगाया करो जब महीना हुआ करे, इससे बाबू को पता चल जाएगा कि अभी अछूत हो. बाबू पैर देख लेंगे तो समझ जाएंगे कि अभी तुम ठीक नहीं हो. 
राजबंशी देवी ये बताते समय थोड़ा मुस्कुराती हैं लेकिन सास के लिए भरपूर आदर भी जताती हैं, जो उन्हें ऐसी सलाह दी.
आंगन में अम्मा के साथ बैठे थे. उम्र 13-14 रही होगी. उठकर गए तो अम्मा ने देख लिया कि कपड़ा लाल हो रखा है. दौड़कर आईं, हाथ पकड़कर कमरे में लेती गईं. बोलीं, देह का ख़्याल है कुछ...कुर्ता ख़राब हो रखा है और इधर-उधर मटक रही हो. समझ नहीं आया कि किए क्या हैं जो अम्मा चीख रही हैं.
पलट कर कुर्ता देखे तो दो-तीन धब्बे थे. अम्मा बोलीं अब जवान हो गई हो. देह-कपड़ा का ख्याल करना सीखो. अच्छा हुआ कोई और नहीं देखा, वरना तुम्हारे साथ-साथ हमको भी बेशर्म कहता कि बिटिया को कोई ढंग नही सिखाए. अम्मा अपनी चोर पेटी से एक कपड़ा निकालीं. बोलीं, इसको लगा लो और जाओ अभी के अभी अपना कपड़ा धोकर डालो.
हिदायत भी मिली, अब अचार मत छूना. बाबूजी से थोड़ा दूर रहना और पूजा घर के पास मत जाना. जब महीना खत्म हो जाए तो बाल धोकर नहाना. 
अम्मा ने बताया था कि जिन औरतों को महीना होता है वो ही मां बनती हैं. मुझे ये जानकर बहुत खुशी हुई थी और मैंने इसे भगवान का किया धरा माना था. अब मेरी पोती सैनिटरी पैड पर पैसे खर्च करती है तो मैं टोकती हूं कि गंदे खून पर भी कोई इतना खर्च करता है..हमें तो पुरानी साड़ी को फाड़कर बनाए गए 'सैनिटरी पैड' ही मिलते थे, वो भी गिनकर.
मुझे पीरियड थोड़ा लेट हुए. मां इस बात को लेकर बहुत परेशान रहती थीं. मैंने सारी 'स्त्रियों की सहेली' कही जाने वाली घुट्टियां पी हैं. 
एक दिन स्कूल गई और तीसरी पीरियड के बाद कुछ गीला-गीला लगा, हाथ से छूकर देखा तो खून लग गया. मेरी सांस रुक गई कि खून... पूरी क्लास में चीख पड़ी, टीचर खून. टीचर दौड़ी-दौड़ी आई और मुझे आगे करके, मेरे साथ चिपककर स्टाफ रूम में ले गईं. 
बस इतना समझ आया कि कुछ गड़बड़ हुई है क्योंकि खून बोलने के बाद से ही क्लास में कुछ खुसफुसाहट होने लगी थी.
स्टाफ रूम में ले जाकर उन्होंने कहा, सीधे घर जाना. उन्होंने ही क्लास रूम से बैग लाकर दिया. रिक्शा बुलवाया और घर भेज दिया. मां को समझ नहीं आया कि मैं जल्दी क्यों आ गई लेकिन जब मेरी स्कर्ट पर नज़र पड़ी तो उनके मुंह से निकली बात मुझे आज तक नहीं भूली. बोलीं, चलो आ गया. मेरी एक चिंता तो दूर हो गई. उसके बाद मां ने समझाया.
हालांकि पैड लेकर जाना हमेशा बुरा लगा, खासकर रबड़ वाले. एक बार तो पैड गिर गया था और पता भी नहीं चला था. घर आकर देखा तो सिर्फ इलास्टिक ही कमर में रह गई थी.
मां को बताया तो, उनको इस बात की चिंता हो गई कि कोई मुझ पर जादू-टोना न कर दे. आज सोचती हूं तो हंसी आती है कि यूज़्ड पैड देखकर कोई किसी की पहचान कैसे कर सकता है.



सोशल: क्या ये बच्चा वाकई 'भारतीय सेना के शहीद' का बेटा है?

अपनों को खोने का दर्द सभी को होता है. दर्द से लोगों की भावनाएं अपेक्षाकृत ज़्यादा जुड़ी भी होती हैं. फिर चाहे कोई आम इंसान हो या सेना में रहते हुए जान गंवाने वाले जवान.
अगर आप बीते कुछ वक्त पर ग़ौर करें तो सेना से जुड़ी भावनाएं सोशल मीडिया पर जमकर तर्कों की तरह परोसी जाती हैं.
ऐसी बातें अक्सर आपने सोशल मीडिया पर आपकी नज़रों के सामने से गुज़री होंगी. ऐसी ही एक पोस्ट सोशल मीडिया पर अब चर्चा में आई है.
ये वीडियो पोस्ट तीन महीने पहले 'इंडियन आर्मी-सर्विस बिफोर्स सेल्फ' फ़ेसबुक पेज से एक वीडियो शेयर किया गया था. 
इस वीडियो में एक बच्चा गाना गा रहा है. गाने के बोल हैं, 'बाबा मेरे प्यारे बाबा, मुझको भी तुम याद आते हो.'
'इंडियन आर्मी-सर्विस बिफोर्स सेल्फ' फ़ेसबुक पेज से इस वीडियो को शेयर करते हुए लिखा गया, ''ये एक आर्मी अफसर का बेटा है. इस बच्चे के पिता की आतंकियों से लड़ते हुए मौत हो गई थी. इस ख़बर को सुनकर बच्चे की मां भी मर गईं. ये बच्चा आर्मी पब्लिक स्कूल में पढ़ रहा है. बच्चे के आत्मविश्वास को देखिए.''
ख़बर को लिखे जाने तक वीडियो को 83 लाख लोग देख चुके हैं और क़रीब तीन लाख लोग वीडियो शेयर कर चुके हैं.
इस पोस्ट पर हज़ारों कमेंट भी हैं. इन्हीं कमेंट्स में से एक कमेंट उस आदमी का है, जो वीडियो पर दिए कैप्शन की असल सच्चाई बयां करता है.
ये कमेंट वीडियो में गाना गाने वाले बच्चे के पिता नदीम अब्बास ने लिखा है. 
वो लिखते हैं, ''ये मेरा बेटा है. मेरे बच्चे का नाम गुलाम मुर्तज़ा है. मैं ज़िंदा हूं. मैं तो इस वीडियो के आख़िर में अपने बच्चे के साथ खड़ा हूं. मेरे पिता भी स्टेज पर वायलिन बजा रहे हैं. तीन पीढ़ियों से हम संगीत से जुड़े हुए हैं. और हां मैं एक प्राउड पाकिस्तानी हूं.''
दरअसल जिस बच्चे को 'एक शहीद का बेटा' बताया जा रहा है, वो पाकिस्तानी सिंगर नदीम अब्बास के बेटे गुलाम मुर्तज़ा हैं.
साल 2014 में पाकिस्तान के आर्मी पब्लिक स्कूल में चरमपंथी हमला हुआ था, जिसमें 131 बच्चे मारे गए थे. 2015 में इस हमले की पहली सालगिरह पर एक कार्यक्रम आयोजित हुआ था. 
इसी कार्यक्रम में मुर्तज़ा और उनके पिता नदीम ने गाना गाया था. ये वीडियो तभी का है, जिसे कुछ वक्त पहले नदीम अब्बास ने फेसबुक पर पोस्ट किया था. 
नदीम अब्बास ने ये जवाब कुछ हफ्ते पहले इस पोस्ट पर लिखा था. लेकिन लोगों की नज़र में ये हाल ही में आया है. 
सोशल मीडिया पर लोग नदीम के जवाब का स्क्रीनशॉट शेयर कर रहे हैं. 
फ़ेसबुक पर आचार्य राम पलटदास नाम के यूज़र लिखते हैं, ''देशभक्ति ढेर चोकरती है तो ऐसे ही फ्रॉड करवाती है.''
कमल लिखते हैं, ''अच्छा भला कुछ लोगों ने इंडियन फ़ौजी का बेटा सिद्ध किया था. शुद्ध इमोशनल कार्ड खेलकर कि फौजी का बेटा है. लेकिन कौन है ये आदमी जो नीचे आकर सच लिख गया.''



BBC SPECIAL: 'घर से भागी तो अब्बा बोले- उस हिंदू को मुसलमान बना लेती?'

'एक भागी हुई लड़की को मिटाओगे. उसके ही घर से?
कहानी उस लड़की की, जो ऐसे माहौल में रहती थी जहां बचपन में चादर ओढ़कर ट्यूशन जाने की सलाह दी जाती थी.
ये लड़की प्यार में ऐसी जगह से निकली और करियर में भी अच्छा किया. 
 में अब तक आप 
 और 
पढ़ चुके हैं. आज बारी है पांचवी किस्त की.
मैं ऐसी जगह रहती थी, जहां लड़कियां घर से कम ही निकलती हैं.
अम्मी, अब्बा कम पढ़े लिखे थे. लेकिन हमारी पढ़ाई में अब्बा ने कोई अड़चन नहीं आने दी. अब्बा की शर्त बस एक थी, ''पास होती चली जाओगी तो पढ़ती रहना. फेल होते ही घर बैठा दूंगा.''
अपनी कम्युनिटी में हमने ज़्यादातर औरतों को पिटते देखा है, जहां शौहर की बात माननी ही होती है. इसी वजह से अब्बा की बात का ख़ौफ मन में बैठ गया. 
अम्मी की ख़्वाहिश थी कि बेटियां घर से बाहर निकलें, पढ़ाई करें. लेकिन हमारे समाज में पीरियड शुरू होते ही लड़कियों को बालिग मान लिया जाता था. 'चादर ओढ़कर ट्यूशन, स्कूल जाओ' और 'आंखें नीचे करके चलो, ग्रुप में जाओ' जैसी बातें की जाने लगीं. 
स्कूल, कॉलेज में मैंने टॉप किया. पढ़ाई में अच्छी थी. बीए के बाद एमए करने का मना था. 
जवाब मिला, ''एमए नहीं करने देंगे. एमए करके लड़कियां बूढ़ी हो जाती हैं.'' जैसे-तैसे एक प्रोफेसर की आर्थिक मदद से मैं एमए में दाख़िला ले पाई.
इस बीच लड़कों के रिश्ते आने लगे. कोई लड़का ऑटो चलाता था तो कोई सुतली बनाता था. 
मुझे ऐसी ज़िंदगी मंजूर नहीं थी. तभी एक उर्दू अख़बार में स्कॉलरशिप का विज्ञापन देखा. शुक्र ये रहा कि ये स्कॉलरशिप मुझे मिल गई. मैंने एक प्रोफेशनल कोर्स में दाख़िला ले लिया. पास होने के बाद कई जगह नौकरियां की.
इसी दौरान मेरी मुलाकात शोभित शुक्ला से हुई. 
करियर और ज़िंदगी के शुरुआती दिनों में शोभित ने एक अच्छे दोस्त की तरह मेरी काफी मदद की. मैं शोभित को लेकर बेकरार तो नहीं थी, पर मन में सॉफ्ट कॉर्नर बढ़ता जा रहा था.
हम दोनों एक-दूसरे को पसंद करते थे.  आप शायद यक़ीन न करें लेकिन शोभित को शादी के लिए पहले मैंने ही प्रपोज़ किया. 
अम्मी हमारे बारे में सुनते ही नाराज़ हो गईं. घर से निकलना बंद करने की बात होने लगी. शोभित ने पैर छूकर भी अब्बा को मनाना चाहा लेकिन एक मुस्लिम बाप अपनी बेटी के लिए हिंदू ब्राह्मण लड़के को कैसे कुबूल करते?
उधर शोभित के यहां भी बवाल मच गया था. लहसुन, प्याज़ न खाने वाली ब्राह्मण फैमिली अपने बेटे के लिए एक मुस्लिम लड़की को कैसे कुबूल करते?
हालांकि 'लड़की तुम्हारे घर ही आ रही है' जैसी बातों से शोभित की फैमिली काफी दिनों बाद मान गई. 
लेकिन मेरी फैमिली अब भी अड़ी हुई थी. घर में रहती तो दिक्कतें बढ़तीं. मैं बदक़लामी नहीं चाहती थी और कम्युनिटी में शादी करके 'सुसाइड' नहीं कर सकती थी. 
हमने कोर्ट जाकर शादी कर ली. घर पर फ़ोन कर बताने की हिम्मत नहीं थी तो बस बहन को एसएमस कर दिया, ''शोभित से मैंने शादी कर ली है. दिल दुखा हो तो माफ़ करना. पर अब मैं शोभित की पत्नी हूं.'' 
घर से कई फोन आए. मैंने जब हिम्मत कर फ़ोन उठाया तो अब्बा बोले, ''किसी मुसलमान से शादी कर लेती या उसे ही मुसलमान बना लेती.''
अब्बा की कही बात मैं कैसे मान सकती थी. जब शोभित ने मुझे वैसे स्वीकार किया, जैसी मैं हूं. ससुराल में छोटे-मोटे समझौते करने पड़े. हालांकि एडजस्टमेंट का दौर मुश्किल रहा. 
इस फ़ैसले से ज़िंदगी पर कई असर पड़े. अब नॉनवेज नहीं खा पाती हूं. सास को किए वादे को निभाना चाहती हूं. सिर्फ मीठी ईद मना पाती हूं. रमजान पर इफ्तियार पार्टी ज़रूर करती हूं. किसी को हर्ट करना गलत है इसलिए बकरीद नहीं मना पाती हूं. जामा मस्जिद जाने को मिस करती हूं. कई बार रोती भी हूं. 
अब्बा के लिए अपनी पसंद की चप्पल न खरीद पाने और ज़रूरत के वक्त घरवालों के साथ न होने को मिस करती हूं. पर जब मुझे जब ज़रूरत होती है, तब अम्मी-अब्बा मेरे लिए हमेशा मौजूद रहते हैं. लेकिन जब हम बड़े फ़ैसले लेते हैं तो छोटी तकलीफें दरकिनार करनी होती हैं.
आज अपनी ज़िंदगी में अच्छा कर रही हूं और खुश हूं. करियर भी अच्छा चल रहा है. काम कुछ ऐसा है कि कई बार लड़कियों की मदद करने का मौका मिलता है. ताकि मेरे साथ उन लड़कियों के भी सपने पूरे हो सकें, जिनका घर से निकलना आज भी कुछ लोगों को चुभता है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
पर फ़ॉलो भी कर सकते हैं.)



#PehlaPeriod: बेटे के हाथ, लड़कियों के ‘डायपर’

माहवारी पर आधारित सिरीज़ #PehlaPeriod की दूसरी किस्त में अपना अनुभव बता रही हैं शिल्पी झा.
मैं 10 साल की थी, जब पहली बार पीरियड्स आए. उस उम्र से काफी छोटी जब लड़कियों के पीरियड्स आते हैं. 
मैं अपनी बहनों के साथ मौसी के घर गई थी जब मुझे बाथरूम में खून नज़र आया. 
मौसी ने हाथ में कॉटन पकड़ाते हुए कहा,परेशान होने की बात नहीं है, सभी लड़कियों को एक बार होता है. 
मैंने 'एक बार' को शाब्दिक अर्थ में लिया. दूर तक अंदेशा नहीं हुआ कि ये हर महीने आने वाली बला है.
घर पहुंचकर जब मां और दादी को बताया तो उन्हें जैसे शॉक लगा. 'इतनी जल्दी?' दोनों ने एक साथ कहा. 
उस एक दिन ने शरीर और मन को ही नहीं, मेरे लिए रिश्तों को भी बदल दिया. मैं अपने दादा जी के बहुत करीब थी, हर बात उनसे शेयर करती थी.
अगले दिन भी उनके साथ बिस्तर पर लेटी थी जब उन्होंने पूछा, ''कुछ उल्टा-सीधा खा लिया क्या जो पेट खराब हो गया?''
मैं चौंक गई, फिर पता चला मेरे पेट दर्द की ये कैफ़ियत उन्हें दादी से मिली. मुझे बस हां में हां मिलाना था. 
इस तरह के तमाम अनकहे संवाद और नियम स्थापित हो गए थे जिनका पालन चुपचाप करना था. 
मैं अपनी क्लास की सबसे लंबी लड़कियों में थी, एकदम से लंबाई का बढ़ना भी रुक गया. 
कुछ ही महीनों बाद मुझे हॉस्टल जाना था. हमारी पीढ़ी में लड़कियों के मन में भी पीरिएड्स को लेकर संवेदनशीलता की इतनी कमी थी कि गर्ल्स हॉस्टल में भी मेरा मज़ाक बनता. 
दर्द में हॉस्टल की नर्स भी हिकारत की नज़र से देखती थी. ज़्यादा ब्लीडिंग के चलते लगभग हर महीने  घर आना पड़ता था.
थोड़े समय के बाद खून के थक्के बनने की तकलीफ़ होने लगी. दर्द बहुत ज्यादा बढ़ गया. 
एक बार दादाजी परेशान हो गए तो मुझे शहर के जाने-माने सर्जन के पास ले गए. उन्होंने कई तरह के टेस्ट करवा डाले. 
ये जानते हुए भी कि किसी में कुछ नहीं निकलने वाला, चार दिन में सब नार्मल हो जाएगा, मैं सब कराती रही, क्योंकि ना मैं, ना मम्मी और ना ही दादी संकोच के मारे दादाजी के सामने ये बता पाए कि दर्द की असली वजह क्या है. 
कई दिनों बाद जब कुछ नहीं निकला तो दादाजी ने एक दिन खुद ही पूछा, "भाई साहब पूछ रहे हैं कि पीरियड्स का दर्द तो नहीं है?"
इस बार मां और दादी के पहले ही मैंने ज़ोर से बोल दिया, "हां वही है."  दादाजी चुपचाप बाहर चले गए. 
एक सामान्य बायलॉजिकल प्रक्रिया को लेकर इतना संकोच, और दुविधा लड़कियों का मानसिक कष्ट इतना ज़्यादा बढ़ा डालती है कि उसके सामने शरीर का दर्द ही छोटा लगने लगे. 
वो भी तब जबकि मैं अपेक्षाकृत खुले माहौल में बड़ी हुई.
हॉस्टल में रहना मेरे लिए तब नॉर्मल हुआ जब साथ की सभी लड़कियों के पीरियड्स भी आने लगे. 
उन दिनों 'व्हिस्पर' और 'स्टेफ्री' लग्ज़री थे. वैसे तो 'व्हिस्पर' नाम ही  आपत्तिजनक है जिसका बहिष्कार किया जाना चाहिए. 
व्हिस्पर का मतलब होता है फुसफुसाना या बेहद धीमी आवाज में बात करना. 
इसलिए यह नाम कहीं न कहीं इस धारणा को पुख़्ता करता है कि पीरियड्स के बारे में फुसफुसाकर बात की जानी चाहिए, खुलकर नहीं.
जब पैड खरीदने की स्थिति में आए तो वो मेडिकल स्टोर से हमें पेपर और फिर काली पॉलीथिन में पैक करा कर मिलता. 
बड़ी हास्यास्पद स्थिति होती थी क्योंकि दूर से ही पता चलता था कि काली पन्नी के अंदर पैड के अलावा और कुछ नहीं होगा.
अमेरिका में पहली बार शेल्फ से उठाकर जब शॉपिंग कार्ट के अंदर पैड डाला तो एक अलग किस्म की आज़ादी महसूस हुई. 
उसके बाद से काली पॉलीथिन कभी घर नहीं आई, भारत में भी नहीं. बचपन की कुंठा इस रूप में बाहर आई कि पति से मैंने पीरिएड्स को लेकर ख़ूब खुलकर बात की. 
मंदिर नहीं जाना, किचन में नहीं घुसना जैसे ढकोसले भी छोड़ दिए.
अब बेटी उस उम्र में है जब उसे इस अनुभव से गुज़रना होगा. लेकिन वो तैयार है, हम अक़्सर इस बारे में खुलकर बात करते हैं. 
मुझसे ही नहीं, वो अपने पापा से भी इस बारे में आराम से पूछती है. दरअसल, पीरियड्स की बायलॉजिकल प्रक्रिया उसने पापा से ही समझी. 
इसका मक़सद अपने घर में पीरियड्स से जुड़ी सारी शर्म, सारे संकोच हटा देना है.
उससे ज्यादा सुख़द बदलाव ये कि उसका जुड़वा भाई भी पीरियड्स के बारे में जानता है. 
कुछ महीने पहले उनके स्कूल में वर्कशॉप हुई जिसमें लड़के-लड़कियों को आने वाले समय में शारीरिक बदलावों के बारे में बताया गया. 
बेटे ने स्कूल से आकर बताया कि कैसे उन्हें लड़कियों के 'डायपर' हाथ में दिए गए. उसे पता है कि उन दिनों में लड़कियों को तकलीफ होती है और उनके साथ संयम से पेश आना होता है.
हालांकि वो समय अभी भी दूर है जब 'उन दिनों' की जगह 'पीरियड्स' शब्द का उच्चारण बिना झिझक के किया जा सकेगा.
---------
कैसा लगता है जब एक बच्ची को अपनी फ्रॉक पर खून के धब्बे दिखाई देते हैं? कितना समझते हैं आप इसके बारे में?
वजाइना से निकलने वाले खून से सने कपड़े को धोना, सुखाना, अगली बार फिर उसे इस्तेमाल करना और अख़बार में लिपटे हुए पैड को छिपाकर बाथरूम में ले जाना...कैसे होते हैं ये अनुभव?
यही समझने के लिए इस सिरीज़ में महिलाएं पहली माहवारी का अपना अनुभव साझा कर रही हैं.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें
 और 
 पर फ़ॉलो भी कर सकते हैं.)



भागी हुई लड़कियां: 'वो न प्यार के लिए भागी, न शादी से, लेकिन भागी'

'अगर एक लड़की भागती है तो हमेशा जरूरी नहीं है कि कोई लड़का भी भागा होगा.' 
ये कहानी ऐसी ही एक लड़की की है, जो किसी लड़के से इश्क़ की वजह से नहीं भागी. वो भागी, क्योंकि उसे अपने मन की पढ़ाई करनी थी.
बीबीसी हिंदी की सिरीज़ 'भागी हुई लड़कियां' में आप 
 और 
 की कहानी पढ़ चुके हैं.
ये दोनों लड़कियां प्यार में घर से निकली थीं. आज तीसरी किस्त में उस लड़की की कहानी, जिसके घर से भागने की वजह प्यार नहीं था.
गांव के स्कूल में हमेशा पहली या दूसरी पोज़िशन आती थी. स्कूल के टीचर पापा से मिलने पर तारीफ़ करना नहीं भूलते थे. 
पापा खुशी से फूले न समाते. वे मुझे मेडिकल की पढ़ाई कराना चाहते थे. उन्हें लगता कि बेटा एमबीबीएस कर रहा है तो बेटी भी कर लेगी. 
गांव में पांचवीं तक की पढ़ाई के बाद बाद दूसरे गांव पढ़ने जाना पड़ता था. दसवीं क्लास में अच्छे नंबर आए तो पापा की उम्मीद बढ़ गई. पापा ने सोच लिया कि अब लड़का और लड़की दोनों ही डॉक्टर बनेंगे. 
गांव के स्कूल में 11वीं में मेडिकल में जाने के लिए ज़रूरी सब्जेक्ट नहीं थे. इसलिए पापा ने मेरा एडमिशन गुड़गांव के एक प्राइवेट इंग्लिश मीडियम स्कूल में करवा दिया गया. फ़ीस भरना पापा के लिए मुश्किल था. पापा ने घर के खर्चे में कटौती कर स्कूल की फ़ीस चुकाई. 
शहर के स्कूल में आकर मालूम चला कि दुनिया कितनी बड़ी है. सब फ़र्राटेदार इंग्लिश में बात करते. 
ऐसी इंग्लिश हमारे स्कूल के इंग्लिश टीचर भी न बोल पाते थे. लड़कियों की स्कूल ड्रेस की छोटी स्कर्ट सपने जैसा लगता. और इन सबसे उलट मैं टॉम बॉय टाइप की लड़की, लंबी स्कर्ट, बेढंगी शर्ट, हिंदी बोलने वाली सबके मज़ाक का केंद्र बन गई. 
इंग्लिश का ट्यूशन लगाकर सब ठीक करने ही वाली थी कि बायोलॉजी की प्रैक्टिकल क्लास आ गई. 
कमरे में एक छिपकली को देखकर घर सिर पर उठाने वाली लड़की चूहे, छिपकली काटने लगी. इसी डर में बुखार हो गया. कई दिन स्कूल नहीं गई. 
बस फिर असली बीमारी से बहाने वाली बीमारी पर आ गई. स्कूल जाना एकदम बंद. ऊपर से फीस लगातार जाती रही. इतनी महंगी फीस की वजह से पापा का दबाव पढ़ाई के लिए बढ़ने लगा.
हारकर एक साल बर्बाद करके गांव के स्कूल में नॉन मेडिकल सब्जेक्ट वाले कोर्स में एडमिशन ले लिया. रिश्तेदार और पड़ोसी पापा को समझाते 10वीं कर ली, ब्याह कर दो. बेटी पर इतना पैसा ख़र्च करना ठीक नहीं. पापा किसी की न सुनते, बस पढ़ लो- कुछ कर लो, यही धुन थी. फिर पापा ने बीएससी में कुरुक्षेत्र यूनिवर्सिटी कैंपस में एडमिशन दिलवा दिया.
मैं हॉस्टल चली गई. पहली बार घर से बाहर गई. पहली बार सांभर खाया. देर रात तक लड़कियों के साथ बातें की. पहली बार लड़कों की और अपनी पसंद, प्यार के बारे में बातें की. 
यह सब एक नई दुनिया की सैर सा था. खूब आज़ादी मिली, खूब जिया उन दिनों को. बस पढ़ाई के अलावा सब किया. गांव की लड़की का शहरीकरण हो गया.
पापा ने पूछा, ''उससे तो पत्रकार बनते हैं न, अख़बारों में नौकरी लगती है. जगह जगह घूमना भी पड़ेगा. मतलब बहुत सारी जगह अकेले जाना पड़ेगा. नहीं, इस बार तुम्हारी नहीं चलेगी.'' 
पापा ने मम्मी, दीदी-जीजा, अंकल को बताया, ''इसका दिमाग़ ख़राब हो गया. पहले मेडिकल की पढ़ाई छोड़ी, अब बीएससी छोड़नी है. या तो यहीं पढ़ो या घर बैठो. शादी के लिए लड़का देख रहे हैं. बहुत हुआ. तुम्हें नहीं पढ़ना.''
फिर लड़का खोजा जाने लगा. घर में सबने मुझसे बात करनी बंद कर दी. उधर हर रोज़ मैं सोचती- कैसे भागूं यहां से. क्या करूं. कहीं चली गई तो पैसे कहां से आएंगे. तरह-तरह के सवाल. फिर दिल्ली यूनिवर्सिटी से पत्रकारिता का फॉर्म भर दिया. लेकिन इंटरव्यू में क्वालिफ़ाई नहीं कर पाई.
मैं पत्रकारिता कर रहे एक लड़के को जानती थी. कुरुक्षेत्र जाते हुए कश्मीरी गेट के बस स्टैंड पर उससे मुलाकात हुई थी. उसका नाम याद आया. उससे मिलने का तरीका ढूंढने लगी. 
उससे मुलाकात मेरी लाइफ़ का एक टर्निंग पॉइंट था. वो लड़का कानपुर से था. नोएडा के किसी प्राइवेट इंस्टीट्यूट से पत्रकारिता कर रहा था. उससे किसी तरह संपर्क किया, सारी बात बताई. इतनी अक्ल नहीं थी कि किसी अनजान को ऐसे सीधे कुछ बताना चाहिए या नहीं. उस लड़के ने बोला- चिंता मत करो, मैं तुम्हारी मदद करुंगा. 
मैंने उस लड़के को पड़ोस की चाची के घर का लैंडलाइन नंबर दिया. अपने घर के लैंडलाइन पर अगर फ़ोन आ जाता तो घरवाले फ़ौरन शादी फ़िक्स कर देते. फिर एक रोज़ उसकी कॉल आई और वो बोला, ''खुशखबरी है. फरीदाबाद कॉलेज में पहली बार पत्रकारिता कोर्स आया है. सरकारी है तो फीस कम होगी. लगता है भगवान ने तेरी सुन ली. बस चार हज़ार रुपए का जुगाड़ कर लो.''
मेरे पास इतने पैसे नहीं थे. उस लड़के ने अपने पैसे से मेरा फॉर्म भरा. मैं बस साइन करने के लिए फ़रीदाबाद गई थी. इस बीच दीदी जीजा को लगातार मनाती रही. 
हिम्मत करके मैं उस लड़के के पास पहुंच गई. ये दूसरी बार था, जब मैं गुड़गांव से फरीदाबाद गई थी. भला हो कि उस लड़के ने बातों-बातों में अपना पता मुझे बताया हुआ था. भगवान से दुआ करते हुए आगे बढ़ी. वो लड़का अपने रूममेट के साथ फ्लैट की सीढ़ियों पर मुझे मिला तो बस चौंक ही गया.
जवाब में मैंने कहा, ''मुझे शादी नहीं करनी. बस पढ़ना है. मेरी मदद कर लो प्लीज. मैं घर से भागकर आई हूं. अब मुझे घर नहीं जाना है. यहीं तुम्हारे कमरे के कोने में सो जाऊंगी. घर का सारा काम कर दूंगी.
मेरी ज़िद देखते हुए उसने दीदी का फ़ोन नंबर लेकर उन्हें मेरे सही सलामत रहने की बात और अपना पता बताया. दीदी, जीजा मुझे लेने पहुंच गए.
इसके कुछ वक्त बाद मैं दीदी के पास ही रही. 
दीदी मेरी हमराज़ थीं. पापा के डर से दो साल घर नहीं गई. धीरे-धीरे चीज़ें नॉर्मल होने लगीं. कॉलेज की फीस के लिए ब्यूटी पार्लर में काम करना शुरू किया. फिर पीजी में रहने लगी, ट्यूशन पढ़ाया. 
कोई कहता किसी से शादी कर ली. कोई कुछ कहता- कोई कुछ. आईआईएमसी (भारतीय जनसंचार संस्थान) से पढ़ाई, फिर नेट करने और फिर नौकरी लगने तक, मेरे भागने के चर्चे गांव में रहे. और मेरी शादी होने तक मेरी हवा-हवाई शादी के चर्चे भी.
गांवों की लड़कियों की राह आसान नहीं होती है. इतने साल मैंने लड़ाई की, अपने छोटे-छोटे सपनों और पसंद की पढ़ाई के लिए. जब मैं घर में अंदरुनी तौर पर लड़ रही थी तो मेरे पेरेंट्स समाज से लड़ रहे थे. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
पर फ़ॉलो भी कर सकते हैं.)



राहुल कांग्रेस अध्यक्ष बने तो कितने बदलेंगे गुजरात के सियासी समीकरण?

कांग्रेस के उपाध्यक्ष राहुल गांधी की जल्द पदोन्नति हो सकती है और मीडिया में कांग्रेस सूत्रों के हवाले से कहा जा रहा है कि गुजरात विधानसभा चुनाव से ठीक पहले उन्हें अध्यक्ष बनाया जा सकता है.
सोमवार को कांग्रेस कार्यसमिति की बैठक है और इसकी अध्यक्षता सोनिया गांधी को करनी है. इसी बैठक में कांग्रेस अध्यक्ष के चुनाव पर अंतिम मुहर लग सकती है. 
राहुल को कांग्रेस अध्यक्ष बनाए जाने की अटकलें लंबे समय से लगती रही हैं और कई नेता उन्हें अध्यक्ष बनाए जाने की वकालत कर चुके हैं. पिछले साल नवंबर में कार्यसमिति ने सर्वसम्मति से राहुल से पार्टी की कमान संभालने का आग्रह किया था, लेकिन तब राहुल ने कहा था कि वह चुनकर अध्यक्ष बनना चाहते हैं.
राहुल गांधी ने साल 2004 में सक्रिय राजनीतिक में कदम रखा था और चार साल पहले यानी 2013 में उन्हें पार्टी का उपाध्यक्ष बनाया गया था. सोनिया गांधी पिछले कुछ समय से अस्वस्थ चल रही हैं और उनकी ग़ैरमौजूदगी में राहुल ही कांग्रेस का नेतृत्व कर रहे हैं. गुजरात चुनावों में वो जमकर प्रचार कर रहे हैं और प्रधानमंत्री नरेंद्र मोदी और भाजपा अध्यक्ष अमित शाह के गढ़ में उन्हें ज़ोरदार चुनौती दे रहे हैं.
ऐसे में जबकि राहुल गांधी ही कांग्रेस की फ्रंट सीट पर हैं तो सिर्फ़ उनका पद बदल जाने से कांग्रेस और देश की सियासत में क्या बदल जाएगा. 
विश्लेषकों की इस बारे में अलग-अलग राय है. राजनीतिक विश्लेषक रशीद किदवई जहां नेतृत्व में संभावित फेरबदल की इस टाइमिंग को दिलचस्प मानते हैं, वहीं पत्रकार अजय उमट का कहना है कि ये कांग्रेस का रणनीतिक दांव हो सकता है.
किदवई कहते हैं, "नेतृत्व में फेरबदल की टाइमिंग दिलचस्प लग रही है. एक तरफ़ गुजरात का चुनाव चल रहा है और कांग्रेस की प्रतिष्ठा दांव पर है. कांग्रेस गुजरात के सहारे देश की राजनीति में बदलाव की उम्मीद लगाए हुए है, ऐसे में नेतृत्व परिवर्तन का फ़ैसला दिलचस्प लग रहा है." 
किदवई आगे कहते हैं, "जहाँ तक राहुल के प्रमोशन की बात है तो उनका अध्यक्ष बनना मायने तो रखेगा ही. मां-बेटे का रिश्ता व्यक्तिगत रिश्ता है, अगर लोग दोनों को अपना नेता मानें तो मुश्किलें खड़ी हो जाती हैं. कांग्रेस को 'एक नेता, एक दल' बहुत पहले कर लेना चाहिए था. ऐसा नहीं करने का उसे खामियाजा भुगतना पड़ा है. नेतृ्त्व स्पष्ट होने के बाद कांग्रेस एक मिशन के रूप में काम कर पाएगी."
वहीं, पत्रकार अजय उमट कहते हैं कि ये एक रणनीतिक दांव अधिक लगता है. उनका कहना है कि अगर ख़ुदा-न-खास्ता गुजरात के नतीजे कांग्रेस की उम्मीदों से उलट आ गए तो कांग्रेस के लिए उन्हें अध्यक्ष बनाना मुश्किल होगा. और अगर कांग्रेस ने बेहतर प्रदर्शन किया तो इसका पूरा श्रेय राहुल गांधी को ही जाएगा.
पर राहुल के सोनिया की कुर्सी ले लेने से गुजरात के सियासी घमासान पर क्या असर पड़ेगा?
किदवई कहते हैं, "राहुल की अध्यक्ष पद पर ताजपोशी का गुजरात चुनावों पर सकारात्मक असर होगा. पहला तो ये है कि सोनिया इस बार चुनाव प्रचार से बाहर हैं और जिस तरह पहले मोदी और बीजेपी सोनिया के विदेशी मूल के बहाने कांग्रेस को घेरती थी, वो इस बार नहीं है. अब मैदान में राहुल गांधी हैं और इस तरह के सवाल इस बार बाहर हैं."
दूसरा ये है कि आर्थिक नीतियों के बारे में भी राहुल की सोच अलग है. जहाँ सोनिया गांधी आर्थिक नीतियों के बारे में मनमोहन सिंह और पी चिदंबरम पर एतबार करती थी, वहीं राहुल गांधी ने नोटबंदी हो या जीएसटी या फिर ग्रोथ से जुड़ी बातें, सब पर बेबाक राय दी है. वो जानते हैं कि कारोबारी राज्य गुजरात में आर्थिक मामले कितने अहम हैं, यही वजह है कि जब भी मौका मिलता है वो आर्थिक नीतियों पर मोदी को घेरने से नहीं चूकते.
किदवई के मुताबिक, सोनिया गांधी 1998 से कांग्रेस अध्यक्ष हैं और कांग्रेस के इतिहास में सबसे लंबा कार्यकाल उनका ही है. सोनिया गांधी ने संगठनात्मक रूप से बहुत बदलाव नहीं किए और उनके कार्यकाल में 'सब चलता है' की कार्यसंस्कृति कांग्रेस में विकसित हो गई थी. फेरबदल से युवाओं में स्पष्ट संदेश जाएगा कि अब कमान राहुल के हाथों में है. युवाओं और महिलाओं के बीच निश्चित तौर पर उनकी लोकप्रियता बढ़ेगी. हार्दिक पटेल, जिग्नेश मेवाणी और अल्पेश ठाकोर जैसे युवाओं को अपने साथ मिलाने से उन्होंने युवाओं में ये संदेश तो दिया ही है कि वो उनकी बातें सुनने को तैयार हैं.
हालाँकि पत्रकार अजय उमट का मानना है कि गुजरात के चुनावों में इस फेरबदल का बहुत अधिक असर नहीं पड़ेगा.
अजय कहते हैं, ''गुजरात में वैसे भी राहुल गांधी ही लड़ रहे हैं. गुजरात कांग्रेस अध्यक्ष भरत सिंह सोलंकी पार्टी हाई कमान से नाराज़ हैं और फ़िलहाल कोपभवन में हैं. उन्होंने कुछ सीटों पर अपने उम्मीदवारों की सिफ़ारिश की थी, लेकिन केंद्रीय चुनाव समिति ने इन पर कोई ध्यान नहीं दिया. राहुल की चुनावी जनसभाओं को काफी समर्थन मिल रहा है. अभी तक सोशल मीडिया पर उनका मज़ाक उड़ा रहे लोग भी अब उन्हें गंभीर नेता के रूप में लेने लगे हैं. अगर कांग्रेस अध्यक्ष के रूप में राहुल कांग्रेस लड़े तो जो भी सफलता पार्टी को मिलेगी वो राहुल के खाते में जाएगी.
उनका कहना है कि अभी राज्य में जो हालात हैं, उनमें कई स्थानीय नेताओं और कार्यकर्ताओं को लगता है कि राहुल के फ़ैसलों को पलटवाया जा सकता है. यानी उन्हें बाईपास कर सोनिया गांधी के पास जाकर काम कराया जा सकता है. राहुल को कमान मिलने से ये कार्यसंस्कृति ज़रूर बदल जाएगी.
किदवई का मानना है कि राहुल के अध्यक्ष बन जाने से कांग्रेस की छवि में एक भारी बदलाव आएगा और वो होगा उसकी 'धर्मनिरपेक्षता' का. 
उनका मानना है कि सोनिया के कार्यकाल में कांग्रेस पर धर्मनिरपेक्षता के नाम पर ऐसा लेबल लग गया था कि वो बहुसंख्यकों की अनदेखी कर रही हैं और सिर्फ़ अल्पसंख्यकों के बारे में सोचती हैं, इससे कांग्रेस को सियासी तौर पर काफी नुक़सान हुआ. राहुल ने इस शैली को काफ़ी हद तक बदला है.
किदवई को लगता है कि शायद यही वजह है कि राहुल गांधी गुजरात चुनावों में मंदिरों में जा रहे हैं और हिंदू होने के नाते वो इस धर्म में आस्था जता रहे हैं. यहाँ ध्यान रखने वाली बात ये है कि राहुल का मंदिर जाना बीजेपी नेताओं से अलग है. राहुल ये संदेश दे भी रहे हैं कि जिस आस्था के साथ वो मंदिर जा रहे हैं, उसी आस्था से वो गुरुद्वारे या मस्जिद में भी जाते हैं.
कांग्रेस उपाध्यक्ष राहुल गांधी गुजरात की अपनी चुनावी रैलियों में जय सरदार के साथ-साथ जय भवानी के भी नारे लगा रहे हैं और तक़रीबन दर्जन भर मंदिरों के दर्शन भी कर चुके हैं.
इसके अलावा ये किसी से छिपा नहीं है कि राहुल के भाषणों की धार काफ़ी तेज़ हुई है और अगर वो पार्टी के सर्वेसर्वा हुए तो पूरे अधिकार से अपने विरोधियों को जवाब दे पाएंगे.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



आख़िर कौन हैं रोहिंग्या मुसलमान

ये कहा जाता है कि दुनिया में रोहिंग्या मुसलमान ऐसा अल्पसंख्यक समुदाय है जिस पर सबसे ज़्यादा ज़ुल्म हो रहा है. 
आख़िर रोहिंग्या कौन हैं? इनसे म्यांमार को क्या दिक्क़त है? ये भागकर बांग्लादेश क्यों जा रहे हैं? इन्हें अब तक नागरिकता क्यों नहीं मिली? आंग सान सू ची दुनिया भर में मानवाधिकारों की चैंपियन के रूप में जानी जाती हैं और उनके रहते यह ज़ुल्म क्यों हो रहा है? जानें सबकुछ-    
म्यांमार की बहुसंख्यक आबादी बौद्ध है. म्यांमार में एक अनुमान के मुताबिक़ 10 लाख रोहिंग्या मुसलमान हैं. इन मुसलमानों के बारे में कहा जाता है कि वे मुख्य रूप से अवैध बांग्लादेशी प्रवासी हैं. सरकार ने इन्हें नागरिकता देने से इनकार कर दिया है. हालांकि ये म्यामांर में पीढ़ियों से रह रहे हैं. रखाइन स्टेट में 2012 से सांप्रदायिक हिंसा जारी है. इस हिंसा में बड़ी संख्या में लोगों की जानें गई हैं और एक लाख से ज्यादा लोग विस्थापित हुए हैं. 
बड़ी संख्या में रोहिंग्या मुसलमान आज भी जर्जर कैंपो में रह रहे हैं. रोहिंग्या मुसलमानों को व्यापक पैमाने पर भेदभाव और दुर्व्यवहार का सामना करना पड़ता है. लाखों की संख्या में बिना दस्तावेज़ वाले रोहिंग्या बांग्लादेश में रह रहे हैं. इन्होंने दशकों पहले म्यांमार छोड़ दिया था.  
म्यांमार में मौंगडोव सीमा पर 9 पुलिस अधिकारियों के मारे जाने के बाद पिछले महीने रखाइन स्टेट में सुरक्षा बलों ने बड़े पैमाने पर ऑपरेशन शुरू किया था. सरकार के कुछ अधिकारियों का दावा है कि ये हमला रोहिंग्या समुदाय के लोगों ने किया था. इसके बाद सुरक्षाबलों ने मौंगडोव ज़िला की सीमा को पूरी तरह से बंद कर दिया और एक व्यापक ऑपरेशन शुरू किया. 
रोहिंग्या कार्यकर्ताओं का कहना है कि 100 से ज्यादा लोग मारे जा चुके हैं और सैकड़ों लोगों को गिरफ़्तार किया गया है. म्यामांर के सैनिकों पर मानवाधिकारों के उल्लंघन के संगीन आरोप लग रहे हैं. सैनिकों पर प्रताड़ना, बलात्कार और हत्या के आरोप लग रहे हैं. हालांकि सरकार ने इसे सिरे से खारिज कर दिया है. कहा जा रहा है कि सैनिक रोहिंग्या मुसलमानों पर हमले में हेलिकॉप्टर का भी इस्तेमाल कर रहे हैं.       
म्यांमार में 25 वर्ष बाद पिछले साल चुनाव हुआ था. इस चुनाव में नोबेल विजेता आंग सान सू ची की पार्टी नेशनल लीग फोर डेमोक्रेसी को भारी जीत मिली थी. हालांकि संवैधानिक नियमों के कारण वह चुनाव जीतने के बाद भी राष्ट्रपति नहीं बन पाई थीं. सू ची स्टेट काउंसलर की भूमिका में हैं. हालांकि कहा जाता है कि वास्तविक कमान सू ची के हाथों में ही है. अंतरराष्ट्रीय स्तर पर सू ची निशाने पर हैं. आरोप है कि मानवाधिकारों की चैंपियन होने के बावजूद वे खामोश हैं. सरकार से सवाल पूछा जा रहा है कि आख़िर रखाइन में पत्रकारों को क्यों नहीं जाने दिया जा रहा है. राष्ट्रपति के प्रवक्ता ज़ाव हती ने कहा है कि अंतरराष्ट्रीय स्तर पर इसकी ग़लत रिपोर्टिंग हो रही है.  
आंग सान सू ची अभी अपने मुल्क की वास्तविक नेता हैं. हालांकि देश की सुरक्षा आर्म्ड फोर्सेज के हाथों में है. यदि सू ची अंतराष्ट्रीय दवाब में झुकती हैं और रखाइन स्टेट को लेकर कोई विश्वसनीय जांच कराती हैं तो उन्हें आर्मी से टकराव का जोखिम उठाना पड़ सकता है. उनकी सरकार ख़तरे में आ सकती है. 
पिछले 6 हफ्तों से आंग सान सू ची पूरी तरह से चुप हैं. वह इस मामले में पत्रकारों से बात भी नहीं कर रही हैं. जब इस मामले में उन पर दबाव पड़ा तो उन्होंने कहा था कि रखाइन स्टेट में जो भी हो रहा है वह 'रूल ऑफ लॉ' के तहत है. इस मामले में अंतरराष्ट्रीय स्तर पर काफी आवाज़ उठ रही है. म्यांमार में रोहिंग्या के प्रति सहानुभूति न के बराबर है. रोहिंग्या के ख़िलाफ़ आर्मी के इस क़दम का म्यांमार में लोग जमकर समर्थन कर रहे हैं.     
बांग्लादेश के विदेश मंत्रालय ने बुधवार को म्यांमार के राजदूत से इस मामले पर गहरी चिंता जताई है. बांग्लादेश ने कहा कि परेशान लोग सीमा पार कर सुरक्षित ठिकाने की तलाश में यहां आ रहे हैं. 
बांग्लादेश ने कहा कि सीमा पर अनुशासन का पालन होना चाहिए. बांग्लादेश अथॉरिटी की तरफ से सीमा पार करने वालों को फिर से म्यांमार वापस भेजा जा रहा है. एमनेस्टी इंटरनेशनल ने इसकी कड़ी निंदा की है और कहा है कि यह अंतरराष्ट्रीय नियमों का उल्लंघन है. 
बांग्लादेश रोहिंग्या मुसलमानों को शरणार्थी के रूप में स्वीकार नहीं कर रहा है. रोहिंग्या और शरण चाहने वाले लोग 1970 के दशक से ही म्यांमार से बांग्लादेश आ रहे हैं. इस हफ्ते की शुरुआत में ह्यूमन राइट्स वॉच ने एक सैटलाइट तस्वीर जारी की थी. इसमें बताया गया था कि पिछले 6 हफ्तों में रोहिंग्या मुसलमानों के 1,200 घरों को तोड़ दिया गया.    
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
 और 
 पर फ़ॉलो भी कर सकते हैं.)  



ब्लॉग: मोदी नहीं बदले, राहुल बदले और बदला ये सब

नरेंद्र मोदी की कोई कसर न छोड़ने की सियासी शैली ने यूनिवर्सिटियों और नगर निगम तक के चुनावों को अहम बना दिया है, ये तो फिर उनके गृह राज्य गुजरात की बात है.
2014 के लोकसभा चुनाव का नारा 'अबकी बार, मोदी सरकार' था, बीजेपी सरकार नहीं, वो मुक़ाबला भी मोदी अपना पूरा राजनीतिक करियर दाँव पर लगाकर लड़े थे. उस चुनाव में मोदी जिस आक्रामक तरीक़े से प्रचार कर रहे थे उसमें अब भी कोई बदलाव नहीं आया है बल्कि उसमें सी-प्लेन जैसे नए कारनामे जुड़ गए हैं.
अगर आप 2015 के बिहार विधानसभा चुनाव को याद करें तो मोदी ऐसे लड़े थे मानो वे ख़ुद ही बिहार का मुख्यमंत्री बनना चाहते हों, बीसियों रैलियाँ करके उन्होंने 'डीएनए', 'गाय' और 'पाकिस्तान में दिवाली' जैसे चुनावी जुमले पूरी आक्रामकता के साथ उछाले थे.
गुजरात चुनाव में एक बार ये बात पुख़्ता तरीक़े से स्थापित हो गई कि बीजेपी कहीं नहीं है, मोदी ही मोदी हैं. नोटबंदी और जीएसटी की मार से नाराज़ लोग मानो बीजेपी से चिढ़े थे, लेकिन उन्होंने महात्मा गांधी और पटेल के बाद उभरे अपने सबसे बड़े नेता से नाता तोड़ने का मन बनाया हो, ऐसा नहीं दिखा. मोदी अपनी हार को गुजरात की हार, गुजरातियों की हार के तौर पर कामयाबी से पेश करते दिखे.
गुजरात चुनाव में भी उन्होंने आदतन अपनी पूरी ताक़त झोंक दी, कुछ लोग मोदी के जुझारू अंदाज़ को घबराहट की निशानी समझने की ग़लती कर बैठते हैं, लेकिन आप अगर ग़ौर से देखें तो पाएँगे कि मोदी रोमन ग्लैडियेटर की तरह लड़ने वाले योद्धा हैं, मोदी कभी इसकी चिंता करते नहीं दिखे कि अगर हार गए तो क्या होगा? वे जीतने के लिए लड़ते हैं और उसके लिए कुछ भी करने को तैयार रहते हैं.
संसद का शीतकालीन सत्र टाल दिया गया और तीसेक मंत्रियों की फुल-टाइम ड्यूटी लगा दी गई. ख़ुद मोदी ने इतनी जगह और इतने ज़ोर-शोर से भाषण दिए कि उनका गला बैठ गया, लेकिन इसमें नया कुछ नहीं है.
इसी साल मार्च में समाजवादी पार्टी के अखिलेश यादव के साथ मिलकर लड़े गए यूपी विधानसभा चुनाव में राहुल गांधी के सियासी सयानेपन के लक्षण दिखने लगे थे. गुजरात चुनाव में कांग्रेस कामयाब हो या नहीं, पर जैसा कि वरिष्ठ पत्रकार विनोद शर्मा ने लिखा है, "राहुल गांधी अब ऐसे नेता बन चुके हैं जिसकी बात लोग सुनने लगे हैं".
अब से कुछ ही महीने पहले तक कोई ये मानने को तैयार नहीं था कि राहुल कभी मोदी के मुक़ाबले खड़े हो सकते हैं और वो भी गुजरात में? राहुल अब मुक़ाबले में हैं, ये गुजरात चुनाव की सबसे ख़ास बात है. राहुल गुजरात मॉडल और विकास के दावों को संदेह के घेरे में लाने में कामयाब हो गए हैं.
गुजरात का नतीजा चाहे कुछ भी हो, पीएम के घर में घुसकर उन्हें तगड़ी चुनौती देकर राहुल गांधी ने विपक्षी योद्धा की जगह हासिल कर ली है. वो दिन अब नहीं रहे जब नीतीश कुमार या केजरीवाल से उम्मीद की जाती थी कि वे एकीकृत विपक्ष की कमान संभालेंगे क्योंकि राहुल से न हो पाएगा. राहुल ने इस धारणा को बदल डाला है. 
मोदी के उग्र, तानों से भरे, तनकर दिए गए भाषणों के मुक़ाबले राहुल ने शांत, संतुलित और सौम्य छवि पेश की है, वे मोदी से उन्हीं की शैली में मुक़ाबला करने की कोशिश न करके एक कॉन्ट्रास्ट पैदा करने में कामयाब रहे हैं. 
बीजेपी के चुनाव प्रचार में इंदिरा गांधी, जवाहर लाल नेहरू और सोनिया गांधी पर जमकर छींटाकशी की गई, 'क्या सोमनाथ मंदिर इनके नाना ने बनवाया था?' से लेकर मोरबी में इंदिरा गांधी की नाक पर रूमाल रखने तक, मोदी ने हमले करने में पूरी बेरहमी दिखाई, लेकिन जवाबी हमले करने के बदले राहुल किसानों, युवाओं और समस्याओं की बात करते रहे.
सोमनाथ मंदिर में विधर्मियों वाले रजिस्टर में नाम दर्ज करने की बात एकमात्र ऐसा मामला था जब राहुल गांधी की टीम ने रिऐक्ट किया और उनकी जनेऊ वाली तस्वीरें जारी की गईं. ये इकलौता मौक़ा था जब राहुल गांधी को नरेंद्र मोदी हिंदुत्व के मैदान में घसीटने में कामयाब होते दिखे.
इस चुनाव में एक बात और साफ़ दिखी कि मोदी के नेतृत्व में भाजपा ऐसा माहौल बनाने में कामयाब हो चुकी है कि मुसलमानों का कोई नाम तक लेने को तैयार नहीं है. राहुल गांधी ने गुजरात के मुसलमानों का ज़िक्र किसी भाषण में नहीं किया, न ही उन इलाक़ों में गए जहाँ हाशिये पर धकेल दिए गए मुसलमान बसते हैं.
गुजरात चुनाव में राहुल गांधी भले ही उभरकर सामने आए हों, लेकिन मोदी की नींद उन्होंने नहीं, बल्कि हार्दिक पटेल ने उड़ाई है. हार्दिक पटेल पाटीदार अनामत आंदोलन के नेता के रूप में जेल जाकर, देशद्रोह का मुकदमा झेलकर हीरो तो बन ही चुके थे, लेकिन चुनाव पर वे इतना असर डालेंगे, ये किसी ने नहीं सोचा था.
एक नौजवान जिसकी उम्र इतनी नहीं है कि वो ख़ुद चुनाव लड़ सके, चुनाव के दौरान उसकी जनसभाओं में मोदी के बराबर और कई बार मोदी से अधिक लोगों की भीड़ का जुटना इस चुनाव में दिखी एक और नई बात है.
इसी से जुड़ी एक और ज़रूरी बात- ऐसा लगा था कि मोदी की हिंदुत्व की राजनीति ने जातीय पहचान की राजनीति की ज़मीन छीन ली है. 
यूपी चुनाव के बाद ये थ्योरी पुख़्ता मानी जाने लगी कि मोदी ने जातियों के ऊपर हिंदुत्व का खोल चढ़ा दिया है, लेकिन गुजरात चुनाव में अल्पेश ठाकोर, जिग्नेश मेवानी और हार्दिक पटेल की तिकड़ी मुक़ाबले में उतरी और इस तरह उतरी कि भाजपा तिलमिला कर कहने लगी कि 'जातिवाद की राजनीति हो रही है'.
पढ़िए: 
राजनीति के जानकार आज से नहीं, 1989 से मानते रहे हैं कि कमंडल की काट मंडल ही कर सकता है. 
कमंडल के लगातार मज़बूत होते जाने के दौर में गुजरात से एक बदलाव देखने को मिला, वो ये कि सामाजिक न्याय की राजनीति में अभी जान बाक़ी है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



100 Women: गेमिंग की दुनिया में औरतों का बोलबाला

पेशेवर गेमिंग में बहुत कम महिलाएं ही भाग लेती हैं और जो लेती हैं, उन्हें भी अमूमन उत्पीड़न का सामना करना पड़ता है. पुरुषों की तुलना में उन्हें पैसे भी काफ़ी कम मिलते हैं. 
गेमिंग के क्षेत्र में चोटी की दो महिलाओं ने बीबीसी से बात की और बताया कि वे किस तरह भेदभाव से लड़ रही हैं और दूसरी औरतों को इस क्षेत्र में आने के लिए प्रोत्साहित कर रही हैं. 
ब्रिटेन में गेमिंग का बढ़ता उद्योग. 
 देखें
गेमिंग को इलेक्ट्रॉनिक स्पोर्ट्स या ई-स्पोर्ट्स भी कहते हैं. यह अविश्वसनीय रफ़्तार से बढ़ रही है. मैनेजमेंट सलाहकार कंपनी डेलोइट का अनुमान है कि साल 2016 में ई-स्पोर्ट्स का राजस्व 25 फ़ीसद बढ़ कर 50 करोड़ डॉलर हो जाएगा. इसे देखने वालों की तादाद भी बढ़ कर 15 करोड़ हो जाएगी. 
पारंपरिक खेल के उलट ई-स्पोर्ट्स में शारीरिक ताक़त की कोई अहमियत नहीं है. इसके बावजूद इस क्षेत्र पर भी पुरुषों का ही बोलबाला है. 
पीउ सेंटर ने अपने शोध में पाया कि गेमिंग के क्षेत्र में पुरुष और महिलाएं बिल्कुल बराबर हैं. पर जितनी औरतें ख़ुद को गेमर समझती हैं, उसके दूने पुरुष ख़ुद को ऐसा मानते हैं. जब खेल में प्रतिस्पर्द्धा बढ़ जाती है तो महिलाओं की संख्या नाटकीय ढंग से कम हो जाती है. 
स्टेफ़ हार्वे दुनिया की सबसे कामयाब गेमर्स में एक हैं. वे कहती हैं कि ई-स्पोर्ट्स में महिलाओं की संख्या पांच फ़ीसद है. इसकी मुख्य वजह इस खेल के साथ जुड़ी हुई परंपरावादी सोच है. 
उन्होंने बीबीसी से कहा, "यह अभी भी लड़कों का क्लब है. लिहाजा, महिलाओं को अलग समझा जाता है." 
गेमिेंग समुदाय में ऑनलाइन दुर्व्यवहार कई साल से आम है. ख़ास तौर पर 2014 और 2015 में कथित गेमरगेट विवाद हुआ था, जिसमें दोनों ही पक्षों ने परेशान किए जाने की शिकायत की थी. 
स्टेफ़ को अतीत में बलात्कार की धमकी ऑनलाइन पर दी गई थी. वे कहती हैं, "मुझे परेशान किया गया और कहा गया कि वे मेरे शरीर से क्या कर सकते हैं. उन्होंने मुझे कहा था कि मैं अपने लिंग की वजह से इस जगह रहने लायक नहीं हूं." 
उन्हें लगने लगा कि वे अपने काम को लेकर मायूस हो चुकी हैं. उन्होंने कहा, "यदि मेरा समुदाय मुझसे नफ़रत करे तो मैं ऐसा क्यों करूं. वह इसलिए कि मैं नारीवादी हूं, इसलिए कि मेरा मानना है कि गेमिंग में महिलाओं की अपनी जगह है."
 अक्टूबर में महिलाओं की गेमिंग में चोटी पर पंहुचने वाली 'टीम सीक्रेट' की लीडर जूलिया किरन हैं. उन्होंने कहा, "ऐसा हमेशा लगता है कि महिला टीमें मैदान में नहीं हैं. पुरुष गेमर हमें हाशिए पर खड़ा मानते हैं जिसकी कोई गिनती ही नहीं है."
 इसका एक उपाय है, महिलाओं की अलग टीम और उनके लिए अलग टूर्नामेंट. 
स्टेफ़ ने कहा, "मैं इसका सबूत हूं कि मुझे लगा कि औरतों को इसमें भाग लेना चाहिए और उन्हें यह विश्व कप जीतना चाहिए. जिन पर आप भरोसा कर सकें, उनसे प्रोत्साहन पाने से आपको मजबूती मिलती है." 
लेकिन महिला टूर्नामेंट विवादों से बच नहीं सके. जूलिया समेत कई खिलाड़ियों को लगता है कि यह लैंगिक भेदभाव को और मजबूत करता है. जूलिया ने कहा, "यह देखने में अच्छा लगेगा कि पुरुष और औरतें एक साथ काम कर रही हैं."
 टूर्नामेंट और स्पॉन्सरशिप के मामले में पुरुष और स्त्री में काफ़ी अंतर है. दोनों को मिलने वाली पुरस्कार राशि में भी बहुत अंतर है. 
पेरिस ई-स्पोर्ट्स वर्ल्ड कॉन्वेंशन में मिक्स्ड कंपीटीशन की पुरस्कार राशि 75,000 डॉलर रखी गई थी. पर महिलाओं के वर्ग में यह रकम सिर्फ़ 15,000 डॉलर थी. 
इसी तरह चोटी के पुरुष खिलाड़ी की कमाई 25 लाख डॉलर तक होती है जबकि उसी स्तर की महिला खिलाड़ी को दो लाख डॉलर से भी कम मिलते हैं. दरअसल महिला टीमों से कम कमाई होती है, उन्हें कम स्पॉन्सर मिलते हैं और प्रचार भी कम मिलता है. 
स्टेफ़ को उम्मीद है कि बड़ी कंपनियां महिलाओं की टूर्नामेंट और महिला खिलाड़ियों को समर्थन देने सामने आएंगी. 
अमेज़ॉन के मालिकाना हक़ वाली गेमिंग स्ट्रीमिेंग साइट ट्विच साइटों पर किए जाने वाले दुर्व्यवहार से निपटने पर काम कर रही है. स्टेफ़ ने अपना ख़ुद का एक समाधान ढूंढ निकाला है. 
मिसक्लिक्स एक संगठन है जो महिला खिलाड़ियों की गेमिेंग को स्ट्रीम करता है और उन्हें प्रमोट भी करता है. 
स्टेफ़ का मानना है कि गेमिंग में कम पेशेवर महिला गेमर्स के होने की ऐतिहासिक वजहें भी हैं. वे कहती हैं, "भले ही गेमिंग में शारीरिक ताक़त का कोई मतलब नहीं हो, गेम डेवलप करने वालों ने पुरुषों के ख़ास रिफ़्लेक्स, कौशल और जागरूकता को ध्यान में रख कर काम किया." 
उन्हें उम्मीद है कि ज़्यादा से ज़्यादा महिलाएं गेम डेवलप करेंगी, वे औरतों को ध्यान में रखेंगी और उन्हें प्रत्साहित करेंगी. वे कहती हैं, "मुख्यधारा के गेमर्स अधिक विविधता वाले हैं और यदि मैं एक व्यक्ति को भी प्रोत्साहित कर सकी तो  ख़ुद को किसी लायक मानूंगी." 
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें 
 और 
 पर फ़ॉलो भी कर सकते हैं.)



हार्दिक पटेल की कथित सीडी से किसका नुक़सान?

गुजरात में विधानसभा चुनाव की सरगर्मियां चरम पर हैं. ठीक ऐसे वक्त में एक वीडियो के सामने आने से नई बहस शुरू हो गई है. 
कहा जा रहा है कि इस वीडियो में पाटीदार नेता हार्दिक पटेल हैं. वीडियो में दिख रहा है कि हार्दिक एक अजनबी लड़की के साथ कमरे में हैं. 
एक और पाटीदार नेता अश्विन पटेल ने दावा किया है कि वीडियो में जिस व्यक्ति को लड़की के साथ दिखाया गया है वो हार्दिक पटेल ही हैं. 
हालांकि हार्दिक पटेल ने वीडियो को फ़र्ज़ी क़रार दिया है. उन्होंने कहा कि गंदी राजनीति के तहत महिला का दुरुपयोग किया जा रहा है. 
हार्दिक ने गांधीनगर में मीडिया से कहा, "मैं वीडियो में नहीं हूं. बीजेपी गंदी राजनीति के तहत महिला का इस्तेमाल कर रही है." 
जवाहरलाल नेहरू विश्वविद्यालय में राजनीति विज्ञान पढ़ा चुके प्रोफ़ेसर घनश्याम शाह चुनाव के पहले इस तरह का वीडियो सामने आने से हैरान नहीं लगते.      
प्रोफ़ेसर शाह का कहना, "प्रदेश की राजनीति में सेक्स सीडी का इस्तेमाल कोई नई बात नहीं है. इससे पहले भी ऐसी सीडी का इस्तेमाल कई नेताओं ने किया है." 
साल 2005 में बीजेपी नेता संजय जोशी भी सेक्स सीडी स्कैंडल की चपेट में आए थे. हालांकि बाद में उन्हें मध्य प्रदेश पुलिस ने दोषमुक्त क़रार दिया था. 
शाह का कहना है कि हार्दिक पटेल के नुक़सान से ज़्यादा उस महिला की मर्यादा पर कीचड़ फेंका जा रहा है. 
इसे लेकर बीबीसी गुजराती ने बीजेपी और कांग्रेस के अलावा कई समाजविज्ञानी से भी बात की. 
सभी का कहना है कि महिला के साथ दिखने पर जानबूझ कर विवाद खड़ा करना ग़लत है.  
गुजरात विद्यापीठ में समाजविज्ञान विभाग की प्रमुख आनंदीबेन पटेल का कहना है कि ऐसी घटनाएं राजनीति में महिलाओं को आने से रोकती हैं. 
उन्होंने कहा कि जो महिलाएं सार्वजनिक जीवन में ख़ुद को आगे करना चाहती हैं, उनका भरोसा ऐसी घटनाओं से टूटता है. 
गुजरात कांग्रेस में महिला मोर्चे की प्रमुख सोनल पटेल ने कहा कि वीडियो से महिलाओं को अपमानित किया गया है. 
उन्होंने कहा कि अगर उस वीडियो में हार्दिक भी हैं तो यह निजी मामला है. 
सोनल ने कहा कि हार्दिक के विरोधियों को उनके ख़िलाफ़ कोई और मामला नहीं मिल रहा है तो वे महिला का इस्तेमाल कर वीडियो बना रहे हैं.
हार्दिक पटेल ने इस वीडियो के लिए बीजेपी पर आरोप लगाया है. 
हालांकि गुजरात बीजेपी की उपाध्यक्ष जसुबेन कोरात ने इन आरोपों को ख़ारिज कर दिया है. उन्होंने कहा कि किसी भी पार्टी की ऐसी हरकत स्वीकार्य नहीं है. 
कोरात सौराष्ट्र इलाक़े में बीजेपी की अहम नेता हैं. उन्होंने वीडियो जारी किए जाने के समय पर भी सवाल उठाया.  



ब्लॉगः 2002 के बाद कितना बदला है गुजरात का मुसलमान?

गुजरात में दिसंबर में चुनाव होने जा रहे हैं. सत्तारूढ़ भारतीय जनता पार्टी ने मुस्लिम वोटों के बिना ही पिछले तीन विधानसभा चुनाव जीते हैं. न तो मुस्लिम प्रत्याशियों को उतारा गया, न ही सक्रिय रूप से उनसे वोट ही मांगे गए.
इस वजह से एक अवधारणा बनी कि मुसलमानों को राज्य में अनौपचारिक रूप से मतदान से वंचित कर दिया गया है.
कांग्रेस के पुनर्जीवित होने की रिपोर्ट्स के मद्देनज़र भाजपा मुस्लिम मतदाताओं की लगातार चौथी बार उपेक्षा कैसे कर सकती है?
अब सवाल ये है कि क्या कोई भी पार्टी राज्य की आबादी के लगभग 10 फ़ीसदी मतदाताओं को नज़रअंदाज कर सकती है? 
इतना तो साफ है कि मुस्लिम समुदाय किसी पार्टी का ध्यान आकर्षित करने के लिए झुकेगा नहीं. ऐसा इसलिए है क्योंकि 2002 की हिंसा के बाद से गुजराती मुसलमानों का आत्मविश्वास बढ़ा है. उन्होंने शिक्षा के महत्व को समझा है. 
अब उनकी साक्षरता दर करीब 80 फ़ीसदी तक पहुंच गई है.
बेशक ये मान लेना ग़लत होगा  वो उन दंगों से उबर चुके हैं और पीड़ितों के परिवार ने न्याय मांगना रोक दिया है. यह भी मानना सही नहीं है कि वो अभी भी गुस्से से चुप हैं. मुसलमानों के बड़े तबके ने मीडिया की चमक से दूर रहते हुए एक जादुई शब्द "शिक्षा" पर ध्यान केंद्रित करते हुए खुद को सशक्त बनाने में वास्तव में कड़ी मेहनत की है. 
दरअसल, मैंने 2002 के दंगों के बाद गुजराती मुस्लिमों की कहानी धीरे-धीरे बदलती देखी है. यह समुदाय जो अलग-थलग हो गया था और मैंने महसूस किया कि उन्हें राष्ट्र की मुख्यधारा से बाहर कर दिया गया है. गुजराती मुसलमानों को पहले डर और असुरक्षा ने जकड़ लिया था.
शिक्षा के बेहतर अवसरों की वजह से उन्होंने अपनी आवाज़ बुलंद करनी शुरू की. आधिकारिक उदासीनता से निराश उन्होंने अपनी मदद खुद करने का फ़ैसला किया.
2002 की हिंसा के समय मुस्लिम संचालित शैक्षणिक संस्थाओं की संख्या 200 थी. जो 2017 में 800 तक बढ़ गया है. इन संस्थाओं के ज़्यादातर छात्र 2002 के दंगों के बाद पैदा हुए थे. 
मेरी मुलाक़ात हिजाब पहने एक 12 वर्षीय लड़की फ़िरदौस से अहमदाबाद के एक स्कूल में हुई जिसने बड़े आत्मविश्वास से मुझसे कहा कि वो एक मुस्लिम है और उसे गुजराती और भारतीय होने पर गर्व है.
दूसरी लड़कियों ने भी यही कहा. अहमदाबाद के शाहपुर इलाके में मुस्लिम समुदाय द्वारा संचालित कई स्कूल सैकड़ों मुस्लिम लड़कियों को धर्मनिरपेक्ष शिक्षा प्रदान करने में सफल रहे हैं.
फ़िरदौस के शब्द कोई साधारण बयान नहीं थे. ये निश्चित रूप से अतीत की कड़वाहट को नहीं दर्शाता है. इसका मतलब यह भी है कि दंगा पीड़ितों ने नई पीढ़ी को सकारात्मकता की शिक्षा दी थी. 
कुछ छात्र डॉक्टर बनना चाहते थे तो कुछ आईटी प्रोफ़ेशनल. कोई भी बदला लेने के विचार से सहमत नहीं था. उनके प्रधान शिक्षक ने मुझसे कहा कि वो इन बच्चों को ऐसे ज्ञान और कौशल के हथियार से मजबूत बना रहे हैं कि भविष्य में कोई भी सरकार या नियोक्ता उनकी उपेक्षा न करे.
नौकरियां उनके पास आएंगी. वो यह बताते दिखे कि उनके पास संपन्नता आएगी. और एक बार जब वो सफल होंगे तो राजनीतिक शक्तियां उनके पास आएंगी. 
हनीफ़ लकड़वाला अहमदाबाद के मुस्लिम समुदाय के एक प्रमुख सामाजिक कार्यकर्ता हैं. उन्होंने मुझे एक बार कहा था कि गुजरात एक हिंदू प्रयोगशाला है और मुस्लिमों को इसका फल मिलता रहा है. 
लेकिन उनके अनुसार शिक्षा ने समुदाय को सामाजिक रूप से दृढ़ बनाने का एक अवसर दिया है. वो कहते हैं कि अब पढ़े-लिखे मुस्लिम अपनी बस्तियों से बाहर निकलकर अन्य समुदायों से मिल-जुल रहे हैं.
वडोदरा में मेरी मुलाकात एक युवा विवाहित महिला से हुई जिसे गांव में हिंदू परिषद के सदस्यों ने सरपंच चुना था. उन्होंने कहा कि मुस्लिम सशक्तिकरण नीचे से भी शुरू होता है तो उसमें उन्हें कोई परेशानी नहीं है. 
संयोग से मैं मुस्लिम व्यापारियों, व्यवसायियों और रेस्तरां मालिकों से मिला जिनके चेहरे पर कोई डर नहीं बल्कि आत्मविश्वास झलक रहा था.  
आज गुजरात में बड़ी दाढ़ी, इस्लामिक पहनावे और मस्जिदों में बड़ी संख्या में जुटना सामान्य बात है. और बहुसंख्यक समुदाय से भी कोई इसकी शिकायत नहीं कर रहा.
गुजरात में मुस्लिमों के आत्मसम्मान को बहाल किया गया लगता है. अब उनका राजनीतिक सशक्तिकरण भी बहुत दूर नहीं दिखता है. 



GROUND REPORT: रोहिंग्या कैंप में क़त्ल, रंजिश या पैसे का पावरगेम

रात के साढ़े आठ बजे थे और मोहम्मद यूसुफ़ की पत्नी ने उन्हें खाना परोसना शुरू ही किया था. तभी प्लास्टिक और टीन की छत वाले इस कैंप के बाहर क़रीब 20 लोग जमा हुए और धड़धड़ाते हुए अंदर घुस गए.
रोहिंग्या भाषा बोलने वाले इन हमलावरों ने गोलियां चलानी शुरू कर दीं.
42 साल के यूसुफ़ ने वहीं पर दम तोड़ दिया. उनकी पत्नी की जान इसलिए बची क्योंकि गोलियां हाथ में लगी थीं.
घटना जनवरी की है और जगह थी कॉक्स बाज़ार का थाइंगखली रिफ़्यूजी कैंप.
म्वांगडो, म्यांमार में दवाई की छोटी दुकान चलाने वाले मोहम्मद यूसुफ़ हिंसा भड़कने पर परिवार के साथ बांग्लादेश भाग आए थे.
हादसे के बाद इलाज करा कर घर लौटीं यूसुफ़ की पत्नी ने तो हमसे बात नहीं की, लेकिन उनके बेटे मोहम्मद शोएब ने बहुत कुछ बताया.
उन्होंने कहा, "कैंप लीडर होने के नाते मेरे पिता सिर्फ़ उन शरणार्थियों की लिस्ट बना रहे थे जो म्यांमार वापस जाने के इच्छुक हैं. उनकी जान क्यों ली गई?"
कॉक्स बाज़ार इलाके में सात लाख से भी ज़्यादा रोहिंग्या शरणार्थी अलग-अलग कैंपों में रह रहे हैं.
किसी कैंप लीडर की इज़्ज़त और ओहदा ज़्यादा इसलिए होता है क्योंकि दुनिया भर से आने वाली मदद तक भी थोड़ी पहुँच बनी रहती है.
बहरहाल, बांग्लादेश के इन रोहिंग्या कैंपों में सनसनी तब बढ़ गई जब इस घटना के कुछ दिन बाद एक और निर्मम हत्या हुई.
बालूखली रिफ़्यूजी कैंप में शरणार्थी पिछले पांच महीनों से रह रहे हैं और एक छोटी से मस्जिद में नमाज़ पढ़ी जाती है.
जनवरी की एक सर्द सुबह थी और म्यांमार के कुन्नापाड़ा से भाग कर आए यूसुफ़ जलाल घर से पैदल चल मस्जिद पहुँच चुके थे.
ये उनकी रोज की दिनचर्या थी क्योंकि अज़ान वही देते थे.
उस रोज़ भी अज़ान हुई. लेकिन कुछ देर में जब लोग नमाज़ पढ़ने पहुंचे तो मस्जिद के भीतर ही यूसुफ़ जलाल की लाश पड़ी मिली.
चारों तरफ़ ख़ून फैला हुआ था और चाकू से गोद कर उनकी हत्या कर दी गई थी.
उनके बेटे मोहम्मद उस्मान आज भी उस दिन को याद करके भावुक हो उठते हैं.
वो कहते हैं, "मेरे भतीजों की हत्या के बाद ही हम रखाइन से भाग आए थे. साठ साल के मेरे पिता बहुत नम्र स्वभाव के और धार्मिक व्यक्ति थे जिनकी किसी से भी दुश्मनी नहीं थी. वो हमेशा अपने मुल्क वापस जाना चाहते थे. उनकी इस बर्बर हत्या के बाद माँ ने एक शब्द नहीं बोला है और हम सभी की जान को खतरा है"
बांग्लादेश से लाखों रोहिंग्या मुसलमानों को म्यांमार वापस भेजे जाने की मुहिम तो शुरू नहीं हो सकी है, लेकिन शरणार्थी कैंपों में तनाव बढ़ता दिखाई पड़ रहा है.
अंतरराष्ट्रीय संस्थाओं के कार्यकर्ताओं और स्थानीय लोगों ने हमें बताया कि रोहिंग्या कैंपों में म्यांमार के दिनों से चली आ रही आपसी रंजिशें या भेदभाव यहाँ भी शुरू हो गए है.
जैसे-जैसे कैंपों का दायरा बढ़ा है लोगों की ज़रूरतें और प्राथमिकताएं भी बढ़ी हैं. बांग्लादेश सरकार भी नई चुनौतियों का सामना कर रही है.
कुतुपालोंग, कॉक्स बाज़ार के प्रशासनिक अधिकारी निक़ारूजम्मा चौधरी को लगता है चौकसी और बढ़ानी पड़ेगी. 
उन्होंने बताया, "इनके आपसी झगड़े बढ़ रहे हैं. शायद इसलिए क्योंकि ये एक दूसरे के इतने क़रीब रह रहे हैं. महीनों पहले जब ये लोग बांग्लादेश आए थे तब हालत दूसरे थे और ये बहुत डरे-सहमे थे. लेकिन समय के साथ इनकी हालत सुधरी है. इन्हें राहत देते रहने के अलावा हमने कैंपों के बीच पांच पुलिस स्टेशन भी बना दिए हैं."
जिन दो रोहिंग्या लोगों की हत्या हुई वे म्यांमार वापस लौटने के पक्ष में थे. 
हालांकि ये साफ़ नहीं कि इनकी हत्या सिर्फ़ उसी वजह से ही की गई.
बावजूद इसके कि बर्मा सरकार ने शुरुआत में कुछ इरादा दिखाया था, सच यही है कि इन शरणार्थियों के वापस लौटने का समझौता अभी तक टला हुआ है.
जो यहाँ एक पराए देश में रह रहे हैं उनमें भी वहां लौटने की जल्दी नहीं दिखाई देती. लेकिन यहाँ भी उनकी सुरक्षा पर सवाल उठ रहे हैं. 
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



जब कास्त्रो ने इंदिरा गांधी को गले लगाया





आपको इस क्विज़ में कितने नंबर मिलेंगे?

बीबीसी हिंदी की विशेष सीरीज़ #100Women में पेश है ये क्विज़.



रामनाथ गोयनका ने लिया था इंदिरा गांधी से लोहा

रामनाथ गोयनका जैसे अख़बार मालिक आज की दुनिया में नहीं पाए जाते. प्रेस की आज़ादी के पैरोकार, बहुत बड़े देशभक्त, व्यवस्था विरोधी, जानेमाने संपादकों और यहाँ तक कि सरकार को भी अपनी उंगलियों पर नचाने वाले रामनाथ गोयनका ने कई टोपियां पहन रखी थी. 
एक ख़ास शख़्स में जो विरोधाभास होते हैं, गोयनका उनकी नुमाइंदगी करते थे. एक ही अकेले समकालीन शख़्स से उनकी तुलना की जा सकती है, वो थे उर्दू के महान शायर फ़िराक़ गोरखपुरी. तमाम साहित्यिक आलोचकों से घिरे हुए फ़िराक़ अचानक अपने चेलों से बावर्चीख़ाने से गायब हो गई गाजरों और आलुओं पर उलझ जाते थे. 
लेकिन थोड़ी देर बाद वो फिर से रूमानी शायरी और वर्ड्सवर्थ और शेली की कविताओं के बारीक फ़र्क पर अपना प्रवचन शुरू कर देते थे. इसी तरह रामनाथ गोयनका भी अपने सब एडिटर की 100 रुपए तन्ख़वाह बढ़ाने में हील हुज्जत करते थे, लेकिन दूसरी ओर वही गोयनका, फ़्रैंक मोरेस और एस मुलगाँवकर जैसे अपने पसंदीदा संपादकों को बादशाह की तरह रखने में असीम आनंद का अनुभव भी करते थे. 
इंडियन एक्सप्रेस के मद्रास संस्करण के संपादक रहे सईद नकवी याद करते हैं, ''रामनाथ गोयनका और फ़िराक़ गोरखपुरी दोनों में बहुत चतुराई थी और दोनों ही मानव मनोविज्ञान को बख़ूबी समझते थे. साथ ही दोनों बहुत मासूम और बहुत भोले भी थे. हर आदमी के व्यक्तित्व में कई परतें होती हैं. रामनाथ गोयनका में भी वो थीं. उनको ये शौक था कि उनके दाएं बाएं बहुत ख़ूबसूरत लड़कियाँ हो."
"लिहाज़ा उनके सेक्रेटेरी राघवन का काम ये था कि जब वो सिनेमा देखने के लिए जाएं, तो छह अदद कोकाकोला की बोतलें स्ट्रॉ डाल कर लाएं, क्योंकि तीन लड़कियाँ उनके इधर बैठी होंगी और तीन उनके उधर. रामनाथ गोयनका से अच्छा दोस्त कोई नहीं हो सकता था और न ही उनसे बुरा कोई दुश्मन. रामनाथजी, नानाजी देशमुख की मदद करने के लिए किसी भी हद तक जा सकते थे. लेकिन जब वो इंदिरा गांधी के पीछे पड़े तो उन्होंने ये तय कर लिया कि उन्हें सियासी तौर पर बिल्कुल रफ़ा-दफ़ा कर देना है."
गोयनका के बारे में मशहूर था कि वो फ़िज़ूलख़र्ची के बिल्कुल ख़िलाफ़ थे. अनावश्यक पैसा ख़र्च करना वो पाप समझते थे. 
गोयनका पर किताब लिखने वाली अनन्या गोयनका बताती हैं, ''एक बार मुंबई के उनके पेंटहाउस में कई मेहमान ठहरे हुए थे. इसलिए मुंबई के दौरे पर गए उनके दोस्त और जनसत्ता के संपादक प्रभाष जोशी ने ठहरने के लिए ओबेरॉय होटल में एक कमरा ले लिया. जैसे ही गोयनका को इसके बारे में पता चला, उन्होंने प्रभाष जोशी से कहा कि वो होटल से तुरंत चेक आउट कर लें. उन्होंने अपने खुद के कमरे में  एक फ़ोल्डिंग पलंग डलवाया और उस पर प्रभाष जोशी को सुलवाया. उनकी कंजूसी के और भी किस्से मशहूर हैं.''
आठ वर्षों तक उनकी निजी सचिव रही रेणु शर्मा बताती हैं, ''वो सुबह बहुत जल्दी उठते थे. जितनी भी लॉन्ग डिस्टेंस कॉल होती थी वो आठ बजे से पहले कर लिया करते थे क्योंकि उन दिनों आठ बजे से पहले फ़ोन करने पर एक चौथाई रेट लिया जाता था. लेकिन साथ ही गोयनका दरियादिल भी थे. जब एक्सप्रेस की इमारत बन रही थी तो उन्होंने आदेश दिया था कि रोज़ एक बोरी आलू खरीदा जाए और उसकी पूड़ी सब्ज़ी बनवा कर मज़दूरों के बच्चों को खिलाया जाए.''
इस बात की लोगों को जानकारी कम है कि जवाहरलाल नेहरू के इशारे पर रामनाथ गोयनका ने उनके दामाद फ़िरोज़ गांधी को अपने अख़बार में जनरल मैनेजर की नौकरी दी थी. 
सईद नक़वी बताते हैं, "इंदिरा और फ़िरोज़ की शादी बहुत ज़्यादा कामयाब शादी नहीं थी. वो नहीं चाहती थीं कि वो प्रधानमंत्री के घर में रहें. एक दिन पंडितजी ने इशारतन गोयनका से कहा कि फ़िरोज़ के लिए कुछ करिए. उन्होंने उन्हें जनरल मैनेजर बना दिया. जब ये बात इंदिरा गांधी तक पहुंची तो एक दिन उस ज़माने में नेहरू के सचिव मथाई ने उन्हें बुलवा भेजा. उन्होंने इशारा किया कि फ़िरोज़ को नौकरी न दो."
"इन्होंने फ़िरोज़ गाँधी का नियुक्ति पत्र रद्द कर दिया. इसके कुछ दिन बाद जब ये पंडितजी से मिले तो उन्होंने इनसे बात तक नहीं की. गोयनका जी ने मुझे बताया कि उनकी समझ में बात आ गई थी कि इंदिरा ने मथाई के ज़रिए फ़िरोज़ को इंडियन एक्सप्रेस से बाहर निकलवाया था, लेकिन वो ये बात जवाहरलाल से कैसे कहते?''
सईद नकवी के इंडियन एक्सप्रेस में आने और रामनाथ गोयनका के करीब आने की भी दिलचस्प कहानी है. 
नकवी बताते हैं, "जयप्रकाशजी हम पर बहुत मेहरबान थे. 1969 में ख़ान अब्दुल गफ़्फ़ार खाँ भारत आए थे. स्टेट्समैन ने मुझे उनका प्रेस अटाशे बना दिया था. मेरी बहुत कम उम्र थी. जेपी भी उस यात्रा में काफ़ी दिलचस्पी ले रहे थे. मैं जेपी के करीब आ गया. वो जो भी वक्तव्य देते थे, मुझसे क्लियर करवाते थे. गोयनका चाहते थे कि बिहार आंदोलन के जितने भी स्कूप्स हों, वो इंडियन एक्सप्रेस में ही छपें."
"जबकि मेरी वजह से वो स्टेट्समैन में छप रहे थे. गोयनका इस बात से बहुत नाराज़ भी हुए और प्रभावित भी. उन्होंने गांधी शाँति प्रतिष्ठान के सचिव राधाकृष्णन से कहा कि सईद नकवी से मिलवाओ. उन्होंने मुझे अपने घर बुलवा लिया. देखता क्या हूँ कि गोयनका भी वहाँ चले आ रहे हैं. वो सीधे मुख्य बिंदु पर आए और बोले 'लुक हियर, लुक हियर, यू विल लुक आफ़्टर द प्राइम मिनिस्टर ऑफ़िस, अटल एंड बाबू जगजीवन राम."
"मैं दिल में सोच रहा था कि मुलगाँवकर जैसे शक्तिशाली संपादक, कुलदीप नैयर जैसे एक्सप्रेस न्यूज़ सर्विस के संपादक और उनके नीचे अजित भट्टाचार्जी और एच के दुआ को कानोंकान ख़बर नहीं हुई और आपने मुझे इतनी बड़ी ज़िम्मेदारी सौंप दी. इस तरह बैठे-बैठे यूँ ही पाँच मिनट के अंदर इंडियन एक्सप्रेस में मेरी नियुक्ति हो गई. उन्होंने अगले दिन मुझे अपने ऑफ़िस आने के लिए कहा. मैं वहाँ गया. वो अंडरवियर नहीं पहनते थे. लंगोट बाँधा करते थे. वो दीवार की तरफ़ मुंह करके लंगोट बाँध रहे थे. मैं और कुलदीप नैयर उनके पीछे खड़े हुए थे. उन्होंने वहीं घोषणा की, 'कुलदीप आई थिंक वी शुड गिव हिम पीएमओ, अटल एंड जगजीवन राम.''
ये तो रही नकवी की नियुक्ति की कहानी. लेकिन कभी आपने सुना है कि एक अख़बार का मालिक, अपने संवादादाता को अपनी कार में बैठाकर प्रधानमंत्री के निवास ले जाए ?
नकवी बताते हैं, ''वैसे तो उनके पास सत्तर के मॉडल की पुरानी फ़िएट गाड़ी थी, जिसे वो खुद चलाया करते थे. लेकिन औपचारिक मौकों पर वो अपनी पुरानी स्टूडीबेकर कार निकालते थे, जिसकी अपहोल्स्ट्री खादी की हुआ करती थी. मुझे इस बात की शर्मिंदगी थी कि मैं उम्र में बहुत कम था, इसलिए मैंने थोड़ा गंभीर दिखने के लिए एक चश्मा ख़रीदा. प्रधानमंत्री मोरारजी के निवास पर पहुंच कर उन्होंने मुझे पहले उनके सचिव टोंपे से मिलवाया. फिर वो मोरारजी देसाई के कमरे में दाखिल हुए. सामने मोरारजी एक तख़्त पर बैठे हुए थे. मैं देखता क्या हूँ कि गोयनकाजी ने आव देखा न ताव मोरारजी के चरणों पर दंडवत लेट गए. फिर वो उठे और बोले, ' मोरारजी भाई मीट नकवी. ही विल कवर योर ऑफिस.' और फिर मेरी तरफ़ पलट कर बोले, "यू मे गो नाऊ.''
रामनाथ गोयनका के करियर का स्वर्णिम क्षण था इमरजेंसी. उन्होंने सरकार के भारी दबाव के बावजूद अपना सिर नहीं झुकाया और प्रेस की आज़ादी के लिए लगातार लड़ते रहे. 
गोयनका की जीवनी 'रामनाथ गोयनका-ए लाइफ़ इन ब्लैक एंड वाइट' लिखने वाली अनन्या गोयनका बताती हैं, ''किसी भी अख़बार को चलाने के लिए सबसे अधिक ज़रूरी होता है विज्ञापन. इंडियन एक्सप्रेस को दिए जाने वाले सारे विज्ञापन बंद कर दिए गए. इस तरह अख़बार की वित्तीय जीवन रेखा एक तरह से रुक सी गई. अख़बार छपने के समय वो प्रिटिंग प्रेस की बत्ती काट दिया करते थे जिसकी वजह से अख़बार समय से लोगों के पास नहीं पहुंच पाता था."
"उन्होंने दबाव की हद उस समय पार कर दी जब उन्होंने कहा कि गोयनकाजी अपने अख़बार का संपादक बदल दें. फिर उन्होंने सेंसरशिप लगवा दी लेकिन नानाजी ने उनका कहना मानने के बजाए सेंसर की गई ख़बर का स्थान ख़ाली रखा. दुनिया में पहले कभी सेंसरशिप के ख़िलाफ़ इस तरह का विरोध नहीं प्रकट किया गया था.''
इंदिरा गाँधी से इतना विरोध होने के बावजूद जब उनके बेटे संजय गांधी की मौत हुई तो उन्होंने न सिर्फ़ उन्हें एक मार्मिक पत्र लिखा बल्कि अपने अख़बार के पहले पन्ने पर खुद एक संपादकीय भी लिखा.
रेणु शर्मा याद करती हैं, ''जब संजय गांधी की मौत हुई तो उन्होंने इंदिरा गांधी को बहुत भावनात्मक पत्र लिखा. उस पत्र को लेकर मैं ही इंदिरा गाँधी के घर गई थी. उसमें उन्होंने लिखा कि उनके दुख को उनसे ज़्यादा कोई नहीं समझ सकता क्योंकि दो महीने पहले मैंने अपने बेटे बी डी गोयनका को खोया है. बहुत कम उम्र में मौत हो गई थी. बाद में उन्होंने इंदिरा गांधी को फ़ोन कर भी अपना शोक प्रकट किया.''
रेणु शर्मा बताती हैं, "एक बार इंदिरा गाँधी ने उन्हें रात्रि भोज पर बुलाया. मेरे पास ही प्रधानमंत्री निवास से फ़ोन आया. उस समय इनके इंदिरा के साथ बहुत खराब संबंध चल रहे थे. मैंने जा कर कहा कि दादाजी आपकी गर्ल फ़्रेंड का फ़ोन आया है. आपको खाने पर बुलाया है. वो बोले तूने ग़लत सुना होगा. बात करो दोबारा कहीं डंकन वाले गोयनका को तो नहीं बुलाया."
"मैंने प्रधानमंत्री निवास फ़ोन कर दोबारा पूछा कि आपने इंडियन एक्सप्रेस वाले रामनाथ गोयनका को ही खाने पर बुलाया है न ?  वो बोले जी हां हमने गोयनकाजी को ही बुलाया है. ये सुनते ही गोयनका जी बहुत खुश हो गए और मज़ाक में बोले लगता है वो दोबारा गर्ल फ़्रेंड बनने की कोशिश कर रही है. वो इंदिरा गांधी के यहाँ भोज पर गए. उन्होंने उन्हें खाने की मेज़ पर अपने बगल में बैठाया और वो सब चीज़ें परोसी जो आरएनजी को पसंद थीं.''
गोयनका के साथ फ़्रैंक मोरेस, निहाल सिंह, कुलदीप नैयर जैसे कई संपादकों ने काम किया, लेकिन उनके फ़ेवरेट थे एस मुलगाँवकर. वो उनके अंग्रेज़ी ज्ञान और उठने बैठने के तरीके के मुरीद थे और उनके साथ ब्रिज भी खेला करते थे. 
अनन्या गोयनका बताती हैं, ''मुलगाँवकर गोयनकाजी के बहुत करीब थे. जब वो मुंबई आते थे तो पेंट हाउस में ठहरा करते थे. वो अकेले शख़्स थे जिनके लिए पेंट हाउस में मछली मंगाई जाती थी. गोयनकाजी के यहाँ मांसाहारी खाना खाने की कल्पना भी नहीं की जा सकती थी, लेकिन मुलगाँवकर के लिए गोयनका इस हद तक जा सकते थे, क्योंकि वो उन्हें बहुत प्यार करते थे..''
मुलगाँवकर के लिए गोयनका का स्नेह इतना अधिक था कि जिस दिन आपातकाल हटाया गया, उसी दिन वो अपने दोस्त और पूर्व संपादक मुलगाँवकर के साथ हुई बेइंसाफ़ी को दुरुस्त करने में जुट गए. 
कूमी कपूर अपनी किताब 'इमरजेंसी ' में लिखती हैं, ''उन्होंने तुरंत मुलगाँवकर को इंडियन एक्सप्रेस चेन का एडिटर-इन-चीफ़ नियुक्त कर दिया. लेकिन वो इस फ़ैसले की ख़बर तत्कालीन संपादक वी के नरसिम्हन को देना भूल गए. जब नरसिम्हन अपने कमरे में घुसे तो उन्होंने मुलगाँवकर को अपनी कुर्सी पर बैठे पाया. वो इतने व्यथित हुए कि उलटे पांव लौट गए और फिर कभी वापस नहीं आए. बाद में गोयनका ने उन्हें फ़ाइनेंशियल एक्सप्रेस का संपादक बनने का ऑफ़र भी दिया, लेकिन नरसिम्हन ने उसे स्वीकार नहीं किया.''
(बीबीसी हिन्दी के एंड्रॉएड ऐप के लिए 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात: बीजेपी की मुश्किलें बढ़ा सकती है ये तिकड़ी

गुजरात विधानसभा चुनावों के नज़दीक आते-आते राजनीतिक सरगर्मियां तेज़ हो गई हैं. सभी राजनीतिक दल गुजरात में एड़ी-चोटी का ज़ोर लगा रहे हैं. 
बीजेपी ने भी गुजरात में अपनी पूरी ताकत झोंक दी है. पार्टी कोई भी ऐसा कारण नहीं छोड़ना चाहती जो किसी तरह के बुरे परिणाम का नतीजा बने.
ऐसा कहा जा रहा कि पिछले दो सालों में उभरकर सामने आए पाटीदार, ओबीसी और दलित समुदायों को प्रभावित करने वाले तीन युवा बीजेपी के लिए मुश्किलें खड़ी कर सकते हैं.
पाटीदार नेता हार्दिक पटेल, दलित नेता जिग्नेश मेवाणी और ओबीसी नेता अल्पेश ठाकुर गुजरात की राजनीति का अहम हिस्सा बन गए हैं.
राजनीतिक विश्लेषक आर के मिश्रा कहते हैं कि युवाओं में मौजूद ग़ुस्से से जन्मे ये नेता बीजेपी के लिए चुनौती बन सकते हैं और इसका असर ​बीजेपी पर दिख भी रहा है.
साल 2015 में पटेल आरक्षण की मांग के बाद हार्दिक पटेल का नाम तेज़ी से उभरकर सामने आया. इस आंदोलन को दबाने की गुजरात सरकार की कोशिशों के बावजूद अभी तक यह मांग शांत नहीं हुई है.
पाटीदार अनामत आंदोलन समिति के संयोजक हार्दिक पटेल किसी भी पार्टी में न शामिल होने की बात कह चुके हैं. 
हार्दिक पटेल ने सार्वजनिक तौर पर बीजेपी को आरक्षण न देने के लिए दोषी ठहराया है. अमित शाह को गुजरात गौरव यात्रा के दौरान पाटीदार युवाओं का विरोध भी झेलना पड़ा था.
साथ ही हार्दिक पटेल ने कांग्रेस की तरफ़ झुकाव भी प्रकट किया है. कांग्रेस उपाध्यक्ष राहुल गांधी के गुजरात जाने पर हार्दिक ने ट्वीट करके उनका स्वागत किया था. ऐसे में बीजेपी की चिंताएं बढ़ना लाज़मी है.
पाटीदार भले ही 12 प्रतिशत का वोट शेयर रखते हों लेकिन अपनी आर्थिक ताक़त के कारण वो ​स्थितियां प्रभावित करने का माद्दा रखते हैं.
शुरुआत में इस आंदोलन का विरोध करने के बाद आज बीजेपी पाटीदारों का वोट पाने के लिए हर संभव कोशिश कर रही है. आंदोलन में शामिल पाटीदार नेताओं के ख़िलाफ़ केस वापस लिए गए हैं और अनामत आंदोलन समिति के सदस्यों पर हुए पुलिस अत्याचार की जांच के लिए समिति का निर्माण किया गया है.
हालांकि, इसके बावजूद भी हार्दिक पटेल का रुख़ बीजेपी के प्रति नरम पड़ता नहीं दिख रहा है.
राजनीतिक विश्लेषक आर के मिश्रा इस संबंध में कहते हैं कि हार्दिक पटेल का बीजेपी के साथ जाने का सवाल ही नहीं उठता. वो राहुल गांधी का स्वागत करके अपने झुकाव का संकेत दे चुके हैं.
राष्ट्रीय दलित अधिकार मंच के संयोजक जिग्नेश मेवाणी राज्य में दलितों पर हो रहे हमलों के लिए गुजरात सरकार को ज़िम्मेदार मानते हैं. लगातार दलितों पर हुए हमले की ख़बरों के बाद बीजेपी की छवि का पर इसका असर पड़ना स्वाभाविक भी है.
गुजरात में युवा दलित नेता के तौर पर उभरे जिग्नेश पेशे से वकील और सामाजिक कार्यकर्ता हैं. ऊना में गोरक्षा के नाम पर दलितों की पिटाई के ख़िलाफ़ हुए आंदोलन का जिग्नेश ने नेतृत्व किया था.
'आज़ादी कूच आंदोलन' में जिग्नेश ने 20 हज़ार दलितों को एक साथ मरे जानवर न उठाने और मैला न ढोने की शपथ दिलाई थी. इस आंदोलन में दलित मुस्लिम एकता भी दिखाई दी थी.
जिग्नेश मेवाणी का कहना है, ''राज्य में दलित पर हो रहे हमलों को रोकने और उनकी स्थिति में सुधार के लिए कोई प्रयास नहीं किया जा रहा है. बीजेपी का हिंदुत्व का एजेंडा है और इस सरकार के रहते उनका भला नहीं हो सकता.''
मेवाणी साफ़-साफ़ कहते हैं, ''इस बार बीजेपी को हर क़ीमत पर हराया जाना चाहिए.'' हालांकि, वह अपने राजनीतिक भविष्य को लेकर कुछ भी साफ़ तौर पर नहीं कह रहे हैं.  
राज्य में दलितों का वोट प्रतिशत क़रीब सात फ़ीसदी है. राज्य की कुल आबादी लगभग 6 करोड़ 38 लाख है, जिनमें दलित 35 लाख 92 हज़ार के क़रीब हैं. 
गुजरात में दलितों का प्रतिनिधित्व बहुत ज्यादा न होने के बावजूद भी चुनाव में हर एक वोट बहुत कीमती होता है. ऐसे में बीजेपी के लिए जिग्नेश मेवाणी मुसीबत ला सकते हैं.
ओबीसी नेता के तौर पर उभरे अल्पेश ठाकुर पाटीदारों को आरक्षण देने का विरोध करते रहे हैं. साथ ही वह देसी शराब से होने वाले नुक़सान के चलते शराबबंदी के पक्षधर रहे हैं.
ओबीसी, एससी और एसटी एकता मंच के संयोजक अल्पेश ठाकुर ने अलग-अलग मंचों से गुजरात की हालत ख़राब होने की बात कही है. वह कहते हैं कि विकास सिर्फ दिखावा है. गुजरात में लाखों लोगों के पास रोज़गार नहीं है. 
ओबीसी का वोट प्रतिशत 40 है जो पाटीदार और एससी व एसटी से कहीं ज्यादा है. ऐसे में बीजेपी के लिए ये वर्ग और महत्वपूर्ण हो जाता है. 
लेकिन, पाटीदारों को आरक्षण देने के मसले पर बीजेपी और उनकी राय एक होने के चलते अल्पेश ठाकुर का झुकाव बीजेपी की तरफ जाने की संभावना है. 
आर के मिश्रा कहते हैं कि अल्पेश ठाकुर का रुख साफ़ नहीं है. लेकिन, अगर वो बीजेपी की तरफ जाते हैं तो उनके सपोर्ट बेस में दरार पड़ सकती है.
घनश्याम शाह कहते हैं कि अल्पेश ठाकुर का बीजेपी की तरफ झुकाव होना मुश्किल है. क्योंकि बीजेपी ने पाटीदारों को जो लाभ दिए हैं वो ओबीसी को नहीं दिए हैं. 
आर के मिश्रा बताते हैं कि इन तीनों नेताओं के उभरने की कहानी निजीकरण से शुरू होती है. जब पीएम नरेंद्र मोदी गुजरात के मुख्यमंत्री थे तो उन्होंने वाइब्रेंट गुजरात की बात की. 
उस समय काफ़ी निजीकरण हुआ. बहुत सारे निजी शैक्षणिक संस्थान आ गए. 
बहुत बड़े-बड़े समिट होने लगे जिनमें बड़े स्तर पर निवेश होने और रोजगार के अवसर खुलने की बातें कही गईं. लोगों को सुखद भविष्य के सपने दिखाए गए.
लोगों ने अपने बच्चों को उन्हीं प्राइवेट इंस्टीट्यूट में महंगी फीस देकर पढ़ाया. लेकिन, जब उनके  बच्चे बाज़ार में आए तो उन्हें नौकरी ही नहीं मिली. नौकरी मिली भी तो 5-6 हज़ार की.
आर के मिश्रा बताते हैं, 'सरकार की कथनी और करनी के अंतर की वजह से युवाओं में निराशा और ग़ुस्सा भर गया है. पाटीदार एक संपन्न वर्ग है. जब उनके बच्चे भी सड़क पर उतरे हैं तो दूसरों का क्या हाल होगा.'
घनश्याम दास कहते हैं, ''बीजेपी को ओबीसी से मुश्किल ज़रूर होगी. दलित नेता के तौर पर उभरे जिग्नेश का रुख साफ़ नहीं है कि वह किस तरफ जाएंगे. उन्होंने कांग्रेस की तरफ भी झुकाव नहीं दिखाया है.''
आर के मिश्रा कहते हैं कि बीजेपी पर गुजरात में चुनौतियां का असर दिखने लगा है तभी बीजेपी नेता लगातार गुजरात दौरे कर रहे हैं.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



#100Women: आधी रात को सड़कों पर निकलती हैं ये औरतें

हर महीने नेहा सिंह आधी रात को तफ़री करने का एक मेसेज अपने व्हाट्सऐप ग्रुप की 100 औरतों को भेजती हैं.
फिर तारीख़ और रास्ते पर बहस होती है. कुछ औरतें तैयार होती हैं और मुंबई की सड़कों पर आधी रात से तीन बजे तक घूमने-फिरने की योजना पक्की हो जाती है.
ये ऐसा व़क्त होता है जब आम तौर पर औरतें बिना मर्दों को साथ लिए घर से बाहर नहीं निकलतीं. 
मुंबई क्या देश के किसी भी इलाके में, रौशन सड़कों पर भी औरतें असुरक्षित महसूस करती हैं.
लेकिन ऐसा लगता है कि इन औरतों ने डर से किनारा कर लिया है.
जिस रात मैं इनकी तफ़री में शामिल होने का फ़ैसला करती हूं, उस दिन चार औरतें इकट्ठा हुई हैं. इनमें से एक, सेलीना जॉन ने शॉर्ट्स और स्लीवलेस टॉप पहने हुए हैं.
वो कहती हैं, "रात के लिए मैं अलग तरह के कपड़े क्यों पहनूं?"
सेलीना के मुताबिक, "हम अपने कपड़े जितनी आज़ादी से चुनेंगे हमें वैसे ही देखने कि लोगों को भी आदत हो जाएगी और हम औरतों की ओर उनके रवैये को कुछ बदल पाएंगे."
भारत में इन रवैयों को बदलने पर बहस साल 2012 में दिल्ली में 'निर्भया' के बलात्कार के बाद शुरु हुई.
निर्भया की मौत से दुनियाभर में आक्रोश दिखा और भारत ने औरतों के ख़िलाफ़ हिंसा की रोकथाम के लिए बने क़ानून और कड़े किए.
सड़कों पर उतरे हज़ारों प्रदर्शनकारियों में से एक नेहा सिंह भी थीं. उसी दौरान उन्होंने 'वाय लौएटर' नाम की किताब पढ़ी. 
इसमें सार्वजनिक जगहों पर आज़ादी से घूमने-फिरने के हक़ के बारे में लिखा गया था जिससे प्रेरित हो नेहा ने उसी नाम का औरतों का ग्रुप बनाया.
नेहा की पहल एक हिंसक घटना पर उबले गुस्से से शुरू हुई. पर उनके मुताबिक वो इसे इतने सालों तक इसलिए बरक़रार रख पाई हैं क्योंकि ये कोशिश ख़ुद को ख़ुशी और आज़ादी देने से जुड़ी है.
नेहा मानती हैं कि अपना हक़ जताने के इस तरीके में ख़तरे हैं, जैसे एक बार जब एक आदमी कार से उतरा और उनके सामने पेंट उतार कर खुद को सहलाने लगा.
वो बताती हैं, "पर तफ़री की कई रातों के बाद हमने समझ लिया था कि ये हमारी ग़लती नहीं है, इसके लिए हम शर्मिंदा ना महसूस करें, तो मैं अपना फ़ोन निकाल उसका वीडियो बनाने लगी, बोली कि ये तो यूट्यूब पर ख़ूब फैल जाएगा और डर कर वो आदमी भाग खड़ा हुआ."
साल 2015 में भारत में हर चार मिनट में, किसी न किसी औरत के ख़िलाफ़ यौन हिंसा का मामला सामने आया और पुलिस में केस दर्ज भी हुआ. 
जानकारों के मुताबिक महिलाओं के ख़िलाफ़ हिंसा से जुड़े संशोधित क़ानून में यौन हिंसा की बदली परिभाषा और सख़्त सज़ा के प्रावधानों की वजह से ज़्यादा मामले पुलिस को रिपोर्ट होने लगे हैं. 
कुछ औरतें इतना सशक्त महसूस कर रही हैं कि प्रभुत्व रखनेवाले मर्दों के ख़िलाफ़ बलात्कार और यौन उत्पीड़न की शिकायतें दर्ज करवा रही हैं.
इनमें संयुक्त राष्ट्र के अंतर्राष्ट्रीय जलवायु परिर्वतन पैनल (आईपीसीसी) के पूर्व अध्यक्ष राजेंद्र पचौरी के ख़िलाफ़ काम की जगह पर यौन उत्पीड़न और तहलका मैगज़ीन के पूर्व संपादक तरुण तेजपाल के खिलाफ़ बलात्कार की शिकायत शामिल है.
हालांकि इन दोनों ने ही इन आरोपों को सिरे से ख़ारिज किया है और मामला कोर्ट में चल रहा है. 
इनमें सबसे प्रमुख है भारत में शोध करने आई एक अमरीकी औरत की शिकायत पर बलात्कार के दोषी पाए गए फ़िल्मकार महमूद फ़ारुकी का. 
'वाय लौएटर' किताब की सह-लेखक और पत्रकार समीरा खान के मुताबिक, भारत में औरतें अब अलग-अलग तरीकों से पुरानी सोच और रवैये को चुनौती दे रही हैं.
मुंबई में 'वाय लौएटर', दिल्ली में 'पिंजरा तोड़' और बेंगलूरू में 'ब्लैंक नॉएज़' जैसे समूहों की अगुवाई तो औरतें कर ही रही हैं, इन्हें मर्दों का समर्थन भी हासिल है.
समीरा के मुताबिक, "भारत की औरतें पश्चिमी देशों को संदेश देना चाहती है कि हमें सिर्फ़ हिंसा से पीड़ित के तौर पर ना देखा जाए."
वो कहती हैं, "हम अपनी जिंदगियों में आगे बढ़कर अधिकार मांग रही हैं, सवाल उठा रही हैं, ये समझ रही हैं कि अब समय आ गया है कि हिंसा का सामना कर उसे छिपाने की कोई ज़रूरत नहीं है."
हाल ही में भारत की चोटी की खिलाड़ियों में से एक मेरी कॉम ने बताया कि अपने करीयर की शुरुआत में उन्हें भी यौन हिंसा का सामना करना पड़ा.
भारत में औरतें अपने साथ हुई यौन प्रताड़ना के बारे में कम बात करती हैं क्योंकि अक़्सर उन्हें ही उसका ज़िम्मेदार बताया जाता है.
बॉक्सिंग में पांच बार विश्व चैम्पियन रहीं, ओलंपिक में कांस्य पदक विजेता मेरी कॉम को भी अपनी आपबीति बताने का साहस जुटाने में एक दशक से ज़्यादा का व़क्त लगा.
जब मैं उन्हें मणिपुर के इम्फ़ाल में उनकी बॉक्सिंग अकादमी में मिली उन्होंने बताया कि तब वो एक आम खिलाड़ी थीं और उन्हें विश्वास नहीं था कि आवाज़ उठाने पर उन्हें समर्थन मिलेगा या नहीं.
अब अपने प्रदेश को दुनिया के नक्शे पर ला देने के बाद और देश में हो रहे बदलाव को देखते हुए मेरी कॉम को लगा कि यहीं व़क्त है कि उन जैसी औरतें अपनी आवाज़ उठाएं.      
मेरी कहती हैं, "भारत में हम इज़्ज़त का बोझ औरतों पर ही डालते हैं, पर मुझे लगता है कि औरतों को उनके ख़िलाफ़ हो रही हिंसा के लिए शर्मिंदा किया जाना ग़लत है."
उनके मुताबिक जब औरतें अपनी आवाज़ उठाएंगी तभी समाज में बदलाव आएगा.
यहां तक कि बॉलीवुड भी औरतों की ओर समाज के रुख़ को सकारात्मक तरीके से दर्शाने लगा है.
लोकप्रिय सिनेमा में अक़्सर पीछा करने या बलात्कार की धमकी देने को प्यार जताने के तरीके के तौर पर दिखाया गया है. 
पर इसी साल रिलीज़ हुई फ़िल्म, 'पिंक' में इससे उलट एक औरत के 'ना' कहने के हक़ की बात कही गई है.
फ़िल्म के केंद्र में आज़ाद ख़्याल औरते हैं जो अपनी शर्तों पर ज़िंदगी जीना चाहती हैं और उसके लिए शर्मिंदगी नहीं महसूस करना चाहती.
सड़कों और घरों में बदलाव की सुगबुगाहट महसूस की जा सकती है.
नेहा सिंह की शादी होनेवाली है और वो बताती हैं कि उनके साथी उनकी मुहिम को पूरा समर्थन देते हैं.
नेहा का मानना है, "मैं उतनी ही आज़ाद होना चाहती हूं जितने इस देश के आदमी हैं, इससे कम में मैं क्यों मान जाऊं."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



जस्टिस सिन्हा जिन्हें झुका नहीं सकीं इंदिरा गांधी

12 जून, 1975 की सुबह इंदिरा गांधी के वरिष्ठ निजी सचिव एनके सेशन एक सफ़दरजंग रोड पर प्रधानमंत्री निवास के अपने छोटे से दफ़्तर में टेलिप्रिंटर से आने वाली हर ख़बर पर नज़र रखे हुए थे. उनको इंतज़ार था इलाहाबाद से आने वाली एक बड़ी ख़बर का और वो काफ़ी नर्वस थे.
ठीक 9 बजकर 55 मिनट पर जस्टिस जगमोहन लाल सिन्हा ने इलाहाबाद हाइकोर्ट के कमरा नंबर 24 में प्रवेश किया. जैसे ही दुबले पतले 55 वर्षीय, जस्टिस सिन्हा ने अपना आसन ग्रहण किया, उनके पेशकार ने घोषणा की, "भाइयों और बहनों, राजनारायण की याचिका पर जब जज साहब फ़ैसला सुनाएं तो कोई ताली नहीं बजाएगा."
जस्टिस सिन्हा के सामने उनका 255 पन्नों का दस्तावेज़ रखा हुआ था, जिस पर उनका फ़ैसला लिखा हुआ था. 
जस्टिस सिन्हा ने कहा, "मैं इस केस से जुड़े हुए सभी मुद्दों पर जिस निष्कर्ष पर पहुंचा हूँ, उन्हें पढ़ूंगा." वो कुछ पलों के लिए ठिठके और फिर बोले, "याचिका स्वीकृत की जाती है."
अदालत में मौजूद भीड़ को सहसा विश्वास नहीं हुआ कि वो क्या सुन रही है. कुछ सेकंड बाद पूरी अदालत में तालियों की गड़गड़ाहट गूँज उठी. सभी रिपोर्टर्स अपने संपादकों से संपर्क करने बाहर दौड़े.
वहाँ से 600 किलोमीटर दूर दिल्ली में जब एनके सेशन ने ये फ़्लैश टेलिप्रिंटर पर पढ़ा तो उनका मुंह पीला पड़ गया. 
उसमें लिखा था, "मिसेज़ गाँधी अनसीटेड." उन्होंने टेलिप्रिंटर मशीन से पन्ना फाड़ा और उस कमरे की ओर दौड़े जहाँ इंदिरा गाँधी बैठी हुई थीं. 
इंदिरा गाँधी के जीवनीकार प्रणय गुप्ते अपनी किताब 'मदर इंडिया' में लिखते हैं, "सेशन जब वहाँ पहुंचे तो राजीव गांधी, इंदिरा के कमरे के बाहर खड़े थे. उन्होंने यूएनआई पर आया वो फ़्लैश राजीव को पकड़ा दिया. राजीव गांधी पहले शख़्स थे जिन्होंने ये ख़बर सबसे पहले इंदिरा गाँधी को सुनाई." 
1971 में रायबरेली सीट से चुनाव हारने के बाद राजनारायण ने उन्हें हाई कोर्ट में चुनौती दी थी. 
जस्टिस सिन्हा ने इंदिरा गांधी को दो मुद्दों पर चुनाव में अनुचित साधन अपनाने का दोषी पाया. पहला तो ये कि इंदिरा गांधी के सचिवालय में काम करने वाले यशपाल कपूर को उनका चुनाव एजेंट बनाया गया जबकि वो अभी भी सरकारी अफ़सर थे. 
उन्होंने 7 जनवरी से इंदिरा गांधी के लिए चुनाव प्रचार करना शुरू कर दिया जबकि 13 जनवरी को उन्होंने अपने पद से इस्तीफ़ा दिया जिसे अंतत: 25  जनवरी को स्वीकार किया गया. 
जस्टिस सिन्हा ने एक और आरोप में इंदिरा गांधी को दोषी पाया, वो था अपनी चुनाव सभाओं के मंच बनवाने में उत्तर प्रदेश के अधिकारियों की मदद लेना. इन अधिकारियों ने कथित रूप से उन सभाओं के लिए सरकारी ख़र्चे पर लाउड स्पीकरों और शामियानों की व्यवस्था कराई. 
हांलाकि बाद में लंदन के 'द टाइम्स' अख़बार ने टिप्पणी की, "ये फ़ैसला उसी तरह का था जैसे प्रधानमंत्री को ट्रैफ़िक नियम के उल्लंघन करने के लिए उनके पद से बर्ख़ास्त कर दिया जाए."
उस मुक़दमें में राज नारायण के वकील रहे शाँति भूषण अपनी आत्मकथा 'कोर्टिंग डेस्टिनी' में लिखते हैं, "जब मैंने बहस शुरू की तो मुझे लगा कि जज इस मुक़दमें को कोई ख़ास महत्व नहीं दे रहे हैं. लेकिन तीसरे दिन के बाद से मैंने नोट किया कि उन पर मेरी दलीलों का असर होने लगा है और वो नोट्स लेने लगे हैं."
अपना फ़ैसला सुनाने से पहले उन्होंने अपने निजी सचिव मन्ना लाल से कहा, "मैं नहीं चाहता कि आप ये फ़ैसला सुनाने से पहले किसी को इसकी भनक भी लगने दे, यहाँ तक कि अपनी पत्नी को भी नहीं. ये एक बड़ी ज़िम्मेदारी है. क्या आप इसे उठाने के लिए तैयार हैं?"
निजी सचिव ने जस्टिस सिन्हा को भरोसा दिलवाया कि वो इस बारे में आश्वस्त रहें. 
इस मुक़दमे में राजनारायण के वकील शाँति भूषण के बेटे प्रशांत भूषण अपनी किताब 'द केस दैट शुक इंडिया' में लिखते हैं, "सिन्हा अपना फ़ैसला सुकून के माहौल में लिखना चाहते थे. लेकिन जैसे ही अदालत बंद हुई, उनके यहाँ इलाहाबाद के एक कांग्रेस संसद सदस्य रोज़ रोज़ आने लगे.'' 
उन्होंने लिखा है, ''इस पर सिन्हा बहुत नाराज़ हुए और उन्हें उनसे कहना पड़ा कि वो उनके यहाँ न आएं. लेकिन जब वो इस पर भी नहीं माने तो सिन्हा ने अपने पड़ोसी जस्टिस पारिख से कहा कि वो उन साहब को समझाएं कि वो उन्हें परेशान न करें.''
प्रशांत भूषण ने लिखा है, ''जब इसका भी कोई असर नहीं हुआ तो सिन्हा अपने ही घर में 'गायब' हो गए और कई दिनों तक अपने घर के बरामदे तक में नहीं देखे गए. उनके यहाँ आने वाले हर शख़्स से कहा गया कि वो उज्जैन गए हुए हैं जहाँ उनके भाई रहा करते थे.'' 
उन्होंने लिखा है, ''इस बीच उन्होंने एक फ़ोन कॉल तक नहीं रिसीव किया.. इस तरह 28 मई से 7 जून, 1975 तक कोई, यहाँ तक कि उनके नज़दीकी दोस्त तक उनसे नहीं मिल सके." 
यही नहीं जस्टिस सिन्हा के फ़ैसले को प्रभावित करने की एक कोशिश और हुई थी. 
शाँतिभूषण लिखते हैं, "न्यायमूर्ति सिन्हा गोल्फ़ खेलने के शौकीन थे. एक बार गोल्फ़ खेलते हुए उन्होंने मुझे एक क़िस्सा बताया था. जब ये याचिका सुनी जा रही थी तो जस्टिस  डीएस माथुर इलाहाबाद हाई कोर्ट के मुख्य न्यायाधीश हुआ करते थे.'' 
उन्होंने लिखा है, ''वो मेरे घर पहले कभी नहीं आए थे. लेकिन जब इस केस की बहस अपने चरम पर थी, तो एक दिन वो मेरे यहाँ अपनी पत्नी समेत आ पहुंचे. जस्टिस माथुर इंदिरा गाँधी के उस समय के निजी डॉक्टर केपी माथुर के निकट संबंधी थे.'' 
शांतिभूषण की किताब के मुताबिक, ''उन्होंने मुझे स्रोत न पूछे जाने की शर्त पर बताया कि उन्हें पता चला है कि सुप्रीम कोर्ट के जज के लिए मेरे नाम पर विचार हो रहा है. जैसे ही ये फ़ैसला आएगा, आपको सुप्रीम कोर्ट का जज बना दिया जाएगा. मैंने उनसे कुछ भी नहीं कहा."
दिलचस्प बात ये थी कि जनता पार्टी सरकार के सत्ता में आने पर इन्हीं जस्टिस माथुर को चरण सिंह ने एक महत्वपूर्ण जाँच आयोग का अध्यक्ष बना दिया. 
शाँति भूषण लिखते हैं कि जब वो विदेश यात्रा से वापस आए तो उन्होंने चरण सिंह को वो बात बताई जो उन्हें 1976 में गोल्फ़ खेलते हुए जस्टिस सिन्हा ने बताई थी. 
शाँति भूषण लिखते हैं, "मैंने जस्टिस सिन्हा को पत्र लिख कर पूछा कि क्या वो जस्टिस माथुर के बारे उस बात की पुष्टि कर सकते हैं जो उन्होंने कुछ साल पहले उन्हें बताई थी. जस्टिस सिन्हा ने तुरंत उस पत्र का जवाब देते हुए कहा कि ये सारी बातें सही हैं. चरण सिंह ने वो पत्र जस्टिस माथुर को उनकी टिप्पणी के लिए आगे बढ़ा दिया. माथुर ने तुरंत जाँच आयोग से इस्तीफ़ा दे दिया."
7 जून तक जस्टिस सिन्हा ने फ़ैसला डिक्टेट करा दिया था. तभी उनके पास चीफ़ जस्टिस माथुर का देहरादून से फ़ोन आया. चूंकि ये फ़ोन चीफ़ जस्टिस का था, इसलिए उन्हें ये फ़ोन लेना पड़ा. 
माथुर ने उनसे कहा कि गृह मंत्रालय के संयुक्त सचिव पीपी नैयर ने उनसे मिल कर अनुरोध किया है कि फ़ैसले को जुलाई तक स्थगित कर दिया जाए. 
प्रशाँत भूषण लिखते हैं, "यह अनुरोध सुनते ही जस्टिस सिन्हा नाराज़ हो गए. वो तुरंत हाई कोर्ट गए और रजिस्ट्रार को आदेश दिया कि वो दोनों पक्षों को सूचित कर दें कि फ़ैसला 12 जून को सुनाया जाएगा."
कुलदीप नैयर अपनी किताब 'द जजमेंट' में लिखते  हैं कि सरकार के लिए फ़ैसला इतना महत्वपूर्ण था कि उसने सीआईडी के एक दल को इस बात की ज़िम्मेदारी दी थी कि किसी भी तरह ये पता लगाया जाए कि जस्टिस सिन्हा क्या फ़ैसला देने वाले हैं?''  
उन्होंने लिखा है, ''वो लोग 11 जून की देर रात सिन्हा के निजी सचिव मन्ना लाल के घर भी गए. लेकिन मन्ना लाल ने उन्हें एक भी बात नहीं बताई. सच्चाई ये थी कि जस्टिस सिन्हा ने अंतिम क्षणों में अपने फ़ैसले के महत्वपूर्ण अंशों को जोड़ा था. 
वो लिखते हैं, "बहलाने फुसलाने के बाद भी जब मन्ना लाल कुछ बताने के लिए तैयार नहीं हुए तो सीआईडी वालों ने उन्हें धमकाया, 'हम लोग आधे घंटे में फिर वापस आएंगे. हमें फ़ैसला बता दो, नहीं तो तुम्हें पता है कि तुम्हारे लिए अच्छा क्या है.' 
मन्ना लाल ने तुरंत अपने बीबी बच्चों को अपने रिश्तेदारों के यहाँ भेजा और जस्टिस सिन्हा के घर में जा कर शरण ले ली. उस रात तो मन्ना लाल बच गए, लेकिन जब अगली सुबह वो तैयार होने के लिए अपने घर पहुंचे, तो सीआईडी की कारों का एक काफ़िला उनके घर के सामने रुका." 
प्रशाँत भूषण लिखते हैं, "उन्होंने फिर मन्ना लाल से फ़ैसले के बारे में पूछा और यहाँ तक कहा कि इंदिरा गांधी खुद हॉटलाइन पर हैं. आप उन्हें ख़ुद फ़ैसले की जानकारी दे सकते हैं. मन्ना लाल ने कहा कि उन्हें देर हो रही है. वो फिर जस्टिस सिन्हा के घर पहुंच गए.'' 
प्रशांत भूषण ने लिखा है, ''मन्ना लाल की परेशानी यहीं ख़त्म नहीं हुई. फ़ैसला आने के बहुत दिनों बात तक सीआईडी वाले उनसे पूछते रहे कि जून में जस्टिस सिन्हा से मिलने कौन-कौन आया करता था? वो ये भी जानना चाहते थे कि जस्टिस सिन्हा की जीवनशैली में हाल में कोई बदलाव हुआ है या नहीं."
प्रशाँत भूषण की किताब 'द केस दैट शुक इंडिया' की भूमिका लिखते हुए तत्कालीन उप राष्ट्रपति  मोहम्मद हिदायतउल्लाह ने जस्टिस सिन्हा की तुलना वाटरगेट कांड के जज जस्टिस  जॉन सिरिका से की थी. 
उनके फ़ैसले की वजह से ही राष्ट्रपति निक्सन को इस्तीफ़ा देना पड़ा था. इस मुक़दमे की सुनवाई के दौरान ये पहला मौक़ा था जब भारत के किसी प्रधानमंत्री को गवाही के लिए हाई कोर्ट में बुलवाया गया था. 
शाँति भूषण लिखते हैं, "इंदिरा गाँधी को अदालत कक्ष में बुलाने से पहले उन्होंने भरी अदालत में ऐलान किया कि अदालत की ये परंपरा है कि लोग तभी खड़े हों जब जज अदालत के अंदर घुसे. इसलिए जब कोई गवाह अदालत में घुसे तो वहाँ मौजूद कोई शख़्स खड़ा न हो.'' 
जब इंदिरा गांधी अदालत में घुसीं तो कोई भी उनके सम्मान में खड़ा नहीं हुआ, सिवाए उनके वकील एससी खरे के. वो भी सिर्फ़ आधे ही खड़े हुए. जस्टिस सिन्हा ने इंदिरा गांधी के लिए कटघरे में एक कुर्सी का इंतज़ाम करवाया, ताकि वो उस पर बैठ कर अपनी गवाही दे सकें."
जब 1977 मे जनता पार्टी की सरकार बनी तो शाँति भूषण भारत के क़ानून मंत्री बने. 
शाँति भूषण लिखते हैं, "मैं जस्टिस सिन्हा का तबादला हिमाचल प्रदेश करना चाहता था ताकि वहाँ जब कोई पद ख़ाली हो तो वो वहाँ के मुख्य न्यायाधीश बन सकें. जब उन तक ये पेशकश पहुंचाई गई तो उन्होंने विनम्रतापूर्वक उसे अस्वीकार कर दिया. वो बहुत महत्वाकांक्षी व्यक्ति नहीं थे और इस बात से ही संतुष्ट थे कि उन्हें सिर्फ़ एक ईमानदार और काबिल शख़्स के रूप में याद किया जाए."



श्रीदेवी के बारे में दस अनजानी बातें

महज चार साल की उम्र में वो बड़े पर्दे पर आ गई थीं. 
छह साल बाद 1975 में वे बतौर कलाकार पहली बार बॉलीवुड फ़िल्म 'जूली' में दिखीं.
ये सिलसिला जारी रहा, आहिस्ता-आहिस्ता वे बड़े पर्दे से उतरकर फ़ैंस के दिलों में बस गईं.
54 साल की उम्र में फ़िल्म अभिनेत्री श्रीदेवी का शनिवार को कार्डिएक एरेस्ट से दुबई में निधन हो गया.
फ़िल्म इंडस्ट्री में जहां ये कहा जाता है कि अभिनेत्रियों का करियर ज़्यादा लंबा नहीं होता है, वहां श्रीदेवी ने सिनेमा के लिए 50 साल काम किया.



क्या है श्रीदेवी की अंतिम विदाई का कार्यक्रम

 जानीमानी अभिनेत्री श्रीदेवी का आज अंतिम संस्कार आज किया जाएगा.
दाह संस्कार से पहले फ़ैंस के दर्शन के लिए श्रीदेवी के पार्थिव शरीर को अंधेरी के लोखंडवाला कॉम्प्लैक्स के सेलेब्रेशन स्पोर्ट्स क्लब में रखा गया है. 
उनके चाहने वाले सुबह 9.30 से दोपहर 12.30 के बीच उनके दर्शन कर सकते हैं.
यहां से दोपहर के दो बजे शवयात्रा निकाली जाएगी. श्रीदेवी का अंतिम संस्कार 3.30 बजे के आसपास विले पर्ले सेवा समाज शवदाह गृह में किया जाएगा.
शनिवार देर रात श्रीदेवी की मौत दुबई में हो गई थी. पहले बताया जा रहा था कि उनकी मौत कर्डिएक अरेस्ट के कारण हुई है. लेकिन बाद में सऊदी अरब अमीरात के स्वास्थ्य मंत्रालय के अनुसार मौत की वजह बाथटब में 'दुर्घटनावश डूबना' बताई गई
भारी भीड़ और मीडिया के जमावड़े के बीच फ़िल्म अभिनेत्री श्रीदेवी का पार्थिव शरीर, मंगलवार रात उनके मुंबई स्थित घर पर पहुंचा.
दुबई से आने वाली फ्लाइट में श्रीदेवी के पार्थिव शरीर के साथ बोनी कपूर, संजय कपूर अर्जुन कपूर, रीना मारवाह, संदीप मारवाह मौजूद थे. इधर मुंबई में अनिल कपूर, सोनम और अनिल अंबानी उन्हें लेने एयरपोर्ट पहुंचे.
श्रीदेवी के पार्थिव शरीर को अंधेरी के लोखंडवाला स्थित 'ग्रीन एकर्स' ले जाया गया है.
श्रीदेवी के परिवार ने एक बयान जारी कर कहा है कि वो मीडिया, फ़िल्म जगत के साथियों और श्रीदेवी के प्रशंसकों की प्रार्थनाओं के लिए शुक्रगुज़ार है. 
बयान में कहा गया है,"हम फ़िल्म जगत, मीडिया, श्रीदेवी के फ़ैंस और सभी शुभचिंतकों का इस दुख भरी घड़ी में,  उनकी प्रार्थनाओं , सहयोग और संदेवनशीलता के लिए शुक्रिया अदा करते हैं. " .



इंदिरा की जान बचाने के लिए चढ़ा था 80 बोतल ख़ून

भुवनेश्वर से इंदिरा गाँधी की कई यादें जुड़ी हुई हैं और इनमें से अधिकतर यादें सुखद नहीं हैं.
इसी शहर में उनके पिता जवाहरलाल नेहरू पहली बार गंभीर रूप से बीमार पड़े थे जिसकी वजह से मई 1964 में उनकी मौत हुई थी और इसी शहर में 1967 के चुनाव प्रचार के दौरान इंदिरा गाँधी पर एक पत्थर फेंका गया था जिससे उनकी नाक की हड्डी टूट गई थी.
30 अक्तूबर 1984 की दोपहर इंदिरा गांधी ने जो चुनावी भाषण दिया, उसे हमेशा की तरह उनके सूचना सलाहकार एचवाई शारदा प्रसाद ने तैयार किया था.
लेकिन अचानक उन्होंने तैयार आलेख से अलग होकर बोलना शुरू कर दिया. उनके बोलने का तेवर भी बदल गया.
इंदिरा गांधी बोलीं, "मैं आज यहाँ हूँ. कल शायद यहाँ न रहूँ. मुझे चिंता नहीं मैं रहूँ या न रहूँ. मेरा लंबा जीवन रहा है और मुझे इस बात का गर्व है कि मैंने अपना पूरा जीवन अपने लोगों की सेवा में बिताया है. मैं अपनी आख़िरी सांस तक ऐसा करती रहूँगी और जब मैं मरूंगी तो मेरे ख़ून का एक-एक क़तरा भारत को मज़बूत करने में लगेगा."
कभी-कभी नियति शब्दों में ढलकर आने वाले दिनों की तरफ़ इशारा करती है. 
भाषण के बाद जब वो राजभवन लौटीं तो राज्यपाल बिशंभरनाथ पांडे ने कहा कि आपने हिंसक मौत का ज़िक्र कर मुझे हिलाकर रख दिया.
इंदिरा गाँधी ने जवाब दिया कि वो ईमानदार और तथ्यपरक बात कह रही थीं.
उस रात इंदिरा जब दिल्ली वापस लौटीं तो काफ़ी थक गई थीं. उस रात वो बहुत कम सो पाईं.
सामने के कमरे में सो रहीं सोनिया गाँधी जब सुबह चार बजे अपनी दमे की दवाई लेने के लिए उठकर बाथरूम गईं तो इंदिरा उस समय जाग रही थीं.
सोनिया गांधी अपनी किताब 'राजीव' में लिखती हैं कि इंदिरा भी उनके पीछे-पीछे बाथरूम में आ गईं और दवा खोजने में उनकी मदद करने लगीं.
वो ये भी बोलीं कि अगर तुम्हारी तबीयत फिर बिगड़े तो मुझे आवाज़ दे देना. मैं जाग रही हूँ.
सुबह साढ़े सात बजे तक इंदिरा गांधी तैयार हो चुकी थीं. उस दिन उन्होंने केसरिया रंग की साड़ी पहनी थी जिसका बॉर्डर काला था.
इस दिन उनका पहला अपॉएंटमेंट पीटर उस्तीनोव के साथ था जो इंदिरा गांधी पर एक डॉक्युमेंट्री बना रहे थे और एक दिन पहले उड़ीसा दौरे के दौरान भी उनको शूट कर रहे थे.
दोपहर में उन्हें ब्रिटेन के पूर्व प्रधानमंत्री जेम्स कैलेघन और मिज़ोरम के एक नेता से मिलना था. शाम को वो ब्रिटेन की राजकुमारी ऐन को भोज देने वाली थीं.
उस दिन नाश्ते में उन्होंने दो टोस्ट, सीरियल्स, संतरे का ताज़ा जूस और अंडे लिए.
नाश्ते के बाद जब मेकअप-मेन उनके चेहरे पर पाउडर और ब्लशर लगा रहे थे तो उनके डॉक्टर केपी माथुर वहाँ पहुंच गए. वो रोज़ इसी समय उन्हें देखने पहुंचते थे.
उन्होंने डॉक्टर माथुर को भी अंदर बुला लिया और दोनों बातें करने लगे.
उन्होंने अमरीकी राष्ट्रपति रोनल्ड रीगन के ज़रूरत से ज़्यादा मेकअप करने और उनके 80 साल की उम्र में भी काले बाल होने के बारे में मज़ाक़ भी किया.
नौ बजकर 10 मिनट पर जब इंदिरा गांधी बाहर आईं तो ख़ुशनुमा धूप खिली हुई थी.
उन्हें धूप से बचाने के लिए सिपाही नारायण सिंह काला छाता लिए हुए उनके बग़ल में चल रहे थे. उनसे कुछ क़दम पीछे थे आरके धवन और उनके भी पीछे थे इंदिरा गाँधी के निजी सेवक नाथू राम.
सबसे पीछे थे उनके निजी सुरक्षा अधिकारी सब इंस्पेक्टर रामेश्वर दयाल. इस बीच एक कर्मचारी एक टी-सेट लेकर सामने से गुज़रा जिसमें उस्तीनोव को चाय सर्व की जानी थी. इंदिरा ने उसे बुलाकर कहा कि उस्तीनोव के लिए दूसरा टी-सेट निकाला जाए.
जब इंदिरा गांधी एक अकबर रोड को जोड़ने वाले विकेट गेट पर पहुंची तो वो धवन से बात कर रही थीं.
धवन उन्हें बता रहे थे कि उन्होंने उनके निर्देशानुसार, यमन के दौरे पर गए राष्ट्रपति ज्ञानी जैल सिंह को संदेश भिजवा दिया है कि वो सात बजे तक दिल्ली लैंड कर जाएं ताकि उनको पालम हवाई अड्डे पर रिसीव करने के बाद इंदिरा, ब्रिटेन की राजकुमारी एन को दिए जाने वाले भोज में शामिल हो सकें.
अचानक वहाँ तैनात सुरक्षाकर्मी बेअंत सिंह ने अपनी रिवॉल्वर निकालकर इंदिरा गांधी पर फ़ायर किया. गोली उनके पेट में लगी.
इंदिरा ने चेहरा बचाने के लिए अपना दाहिना हाथ उठाया लेकिन तभी बेअंत ने बिल्कुल प्वॉइंट ब्लैंक रेंज से दो और फ़ायर किए. ये गोलियाँ उनकी बग़ल, सीने और कमर में घुस गईं.
वहाँ से पाँच फुट की दूरी पर सतवंत सिंह अपनी टॉमसन ऑटोमैटिक कारबाइन के साथ खड़ा था.
इंदिरा गाँधी को गिरते हुए देख वो इतनी दहशत में आ गया कि अपनी जगह से हिला तक नहीं. तभी बेअंत ने उसे चिल्लाकर कहा गोली चलाओ.
सतवंत ने तुरंत अपनी ऑटोमैटिक कारबाइन की सभी पच्चीस गोलियां इंदिरा गाँधी के शरीर के अंदर डाल दीं.
बेअंत सिंह का पहला फ़ायर हुए पच्चीस सेकेंड बीत चुके थे और वहाँ तैनात सुरक्षा बलों की ओर से कोई प्रतिक्रिया नहीं आई थी.
अभी सतवंत फ़ायर कर ही रहा था कि सबसे पहले सबसे पीछे चल रहे रामेश्वर दयाल ने आगे दौड़ना शुरू किया.
लेकिन वो इंदिरा गांधी तक पहुंच पाते कि सतवंत की चलाई गोलियाँ उनकी जांघ और पैर में लगीं और वो वहीं ढेर हो गए.
इंदिरा गांधी के सहायकों ने उनके क्षत-विक्षत शरीर को देखा और एक दूसरे को आदेश देने लगे. एक अकबर रोड से एक पुलिस अफ़सर दिनेश कुमार भट्ट ये देखने के लिए बाहर आए कि ये कैसा शोर मच रहा है.
उसी समय बेअंत सिंह और सतवंत सिंह दोनों ने अपने हथियार नीचे डाल दिए. बेअंत सिंह ने कहा, "हमें जो कुछ करना था हमने कर दिया. अब तुम्हें जो कुछ करना हो तुम करो."
तभी नारायण सिंह ने आगे कूदकर बेअंत सिंह को ज़मीन पर पटक दिया. पास के गार्ड रूम से आईटीबीपी के जवान दौड़ते हुए आए और उन्होंने सतवंत सिंह को भी अपने घेरे में ले लिया.
हालांकि, वहाँ हर समय एक एंबुलेंस खड़ी रहती थी. लेकिन उस दिन उसका ड्राइवर वहाँ से नदारद था. इतने में इंदिरा के राजनीतिक सलाहकार माखनलाल फ़ोतेदार ने चिल्लाकर कार निकालने के लिए कहा.
इंदिरा गाँधी को ज़मीन से आरके धवन और सुरक्षाकर्मी दिनेश भट्ट ने उठाकर सफ़ेद एंबेसडर कार की पिछली सीट पर रखा.
आगे की सीट पर धवन, फ़ोतेदार और ड्राइवर बैठे. जैसे ही कार चलने लगी सोनिया गांधी नंगे पांव, अपने ड्रेसिंग गाउन में मम्मी-मम्मी चिल्लाते हुए भागती हुई आईं.
इंदिरा गांधी की हालत देखकर वो उसी हाल में कार की पीछे की सीट पर बैठ गईं. उन्होंने ख़ून से लथपथ इंदिरा गांधी का सिर अपनी गोद में ले लिया.
कार बहुत तेज़ी से एम्स की तरफ़ बढ़ी. चार किलोमीटर के सफ़र के दौरान कोई भी कुछ नहीं बोला. सोनिया का गाउन इंदिरा के ख़ून से भीग चुका था.
कार नौ बजकर 32 मिनट पर एम्स पहुंची. वहाँ इंदिरा के रक्त ग्रुप ओ आरएच निगेटिव का पर्याप्त स्टॉक था.
लेकिन एक सफ़दरजंग रोड से किसी ने भी एम्स को फ़ोन कर नहीं बताया था कि इंदिरा गांधी को गंभीर रूप से घायल अवस्था में वहाँ लाया जा रहा है.
इमरजेंसी वार्ड का गेट खोलने और इंदिरा को कार से उतारने में तीन मिनट लग गए. वहाँ पर एक स्ट्रेचर तक मौजूद नहीं था.
किसी तरह एक पहिए वाली स्ट्रेचर का इंतेज़ाम किया गया. जब उनको कार से उतारा गया तो इंदिरा को इस हालत में देखकर वहाँ तैनात डॉक्टर घबरा गए.
उन्होंने तुरंत फ़ोन कर एम्स के वरिष्ठ कार्डियॉलॉजिस्ट को इसकी सूचना दी. मिनटों में वहाँ डॉक्टर गुलेरिया, डॉक्टर एमएम कपूर और डॉक्टर एस बालाराम पहुंच गए.
एलेक्ट्रोकार्डियाग्राम में इंदिरा के दिल की मामूली गतिविधि दिखाई दे रही थीं लेकिन नाड़ी में कोई धड़कन नहीं मिल रही थी.
उनकी आँखों की पुतलियां फैली हुई थीं, जो संकेत था कि उनके दिमाग़ को क्षति पहुंची है.
एक डॉक्टर ने उनके मुंह के ज़रिए उनकी साँस की नली में एक ट्यूब घुसाई ताकि फेफड़ों तक ऑक्सीजन पहुंच सके और दिमाग़ को ज़िंदा रखा जा सके.
इंदिरा को 80 बोतल ख़ून चढ़ाया गया जो उनके शरीर की सामान्य ख़ून मात्रा का पांच गुना था.
डॉक्टर गुलेरिया बताते हैं, "मुझे तो देखते ही लग गया था कि वो इस दुनिया से जा चुकी हैं. उसके बाद हमने इसकी पुष्टि के लिए ईसीजी किया. फिर मैंने वहाँ मौजूद स्वास्थ्य मंत्री शंकरानंद से पूछा कि अब क्या करना है? क्या हम उन्हें मृत घोषित कर दें? उन्होंने कहा नहीं. फिर हम उन्हें ऑपरेशन थियेटर में ले गए."
डॉक्टरों ने उनके शरीर को हार्ट एंड लंग मशीन से जोड़ दिया जो उनके रक्त को साफ़ करने का काम करने लगी और जिसकी वजह से उनके रक्त का तापमान सामान्य 37 डिग्री से घटकर 31 डिग्री हो गया.
ये साफ़ था कि इंदिरा इस दुनिया से जा चुकी थीं लेकिन तब भी उन्हें एम्स की आठवीं मंज़िल स्थित ऑपरेशन थियेटर में ले जाया गया.
डॉक्टरों ने देखा कि गोलियों ने उनके लीवर के दाहिने हिस्से को छलनी कर दिया था, उनकी बड़ी आंत में कम से कम बारह छेद हो गए थे और छोटी आंत को भी काफ़ी क्षति पहुंची थी.
उनके एक फेफड़े में भी गोली लगी थी और रीढ़ की हड्डी भी गोलियों के असर से टूट गई थी. सिर्फ़ उनका हृदय सही सलामत था.
अपने अंगरक्षकों द्वारा गोली मारे जाने के लगभग चार घंटे बाद दो बजकर 23 मिनट पर इंदिरा गांधी को मृत घोषित किया गया.
लेकिन सरकारी प्रचार माध्यमों ने इसकी घोषणा शाम छह बजे तक नहीं की.
इंदिरा गांधी की जीवनी लिखने वाले इंदर मल्होत्रा बताते थे कि ख़ुफ़िया एजेंसियों ने आशंका प्रकट की थी कि इंदिरा गाँधी पर इस तरह का हमला हो सकता है.
उन्होंने सिफ़ारिश की थी कि सभी सिख सुरक्षाकर्मियों को उनके निवास स्थान से हटा लिया जाए.
लेकिन जब ये फ़ाइल इंदिरा के पास पहुंची तो उन्होंने बहुत ग़ुस्से में उस पर तीन शब्द लिखे, "आरंट वी सेकुलर? (क्या हम धर्मनिरपेक्ष नहीं हैं?)"
उसके बाद ये तय किया गया कि एक साथ दो सिख सुरक्षाकर्मियों को उनके नज़दीक ड्यूटी पर नहीं लगाया जाएगा.
31 अक्तूबर के दिन सतवंत सिंह ने बहाना किया कि उनका पेट ख़राब है. इसलिए उसे शौचालय के नज़दीक तैनात किया जाए.
इस तरह बेअंत और सतवंत एक साथ तैनात हुए और उन्होंने इंदिरा गाँधी से ऑपरेशन ब्लूस्टार का बदला ले लिया.



नज़रिया: एक जैसे थे सन् 84 के सिख और गुजरात दंगे लेकिन...

31 अक्तूबर को इंदिरा गांधी की पुण्यतिथि थी और 1 नवंबर को उस नरसंहार की जो इंदिरा गांधी की हत्या के बाद शुरू हुआ था. 
साल 1984 की 31 अक्तूबर को दिल्ली के कई इलाकों में सिखों के साथ हुई सांप्रदायिक हिंसा की ख़बरें मिली थीं, लेकिन हिंसा के बाद हत्या की पहली ख़बर अगले सवेरे ही दर्ज हुई थी. ये घटना तड़के पश्चिमी दिल्ली में हुई थी.
इंदिरा गांधी की हत्या और हथियारों से लैस भीड़ के सिखों पर हमला करने की घटना और फिर इस हिंसा में 2,733 लोगों की मौत होने के बीच काफ़ी समय था जो सरकार की इस दलील को झूठा ठहराता है कि दंगे हत्या के तुरंत बाद ही शुरू हो गए थे और इनके पीछे किसी की कोई साज़िश नहीं थी.
साल 2002 में गुजरात में भी यही मॉडल दोहराया गया था. गोधरा में हिंसा के बाद दंगे का पहला मामला गुलबर्ग सोसायटी में सामने आया जो 
ट्रेन के डिब्बे के जलाए जाने के क़रीब 30 घंटे बाद हुआ था.
1984 और 2002 के दंगों के बीच एक बड़ा फर्क ये है कि जिन पर आरोप लगे उनमें से अधिकतर आरोप से मुक्त कर दिए गए. दिल्ली में हुए 1984 के दंगे बड़े पैमाने पर हुए थे और इसमें आधिकारिक तौर पर कुल 2,733 लोगों की मौत हुई थी. लेकिन बीते 33 सालों में ये मामला न्याय पाने की दिशा में कुछ ख़ास आगे नहीं बढ़ पाया. देश की क्रिमिनल न्याय व्यवस्था भी 33 साल पुराने इस मामले में नाकाम दिखती है.
2002 के गुजरात दंगा पीड़ितों की तुलना में 1984 के सिख दंगा पीड़ितों को न्याय के नाम पर दिलासा देने के लिए कम ही वजहें मिली हैं, ख़ास कर उन मामलों में जहां राजनेताओं के नाम शामिल हैं. गुजरात दंगा पीड़ितों के लिए राहत की बात यह है कि इस मामले में वो मोदी सरकार की एक मंत्री माया कोडनानी को दोषी साबित करने में सफल हुए हैं.
लेकिन देखा जाए तो दिल्ली में हुए दंगों के मामलों में माया कोडनानी के बराबर किसी नेता- सज्जन कुमार, जगदीश टाइटलर, कमलनाथ या एचकेएल भगत के ख़िलाफ़ कथित तौर पर प्रमाण होते हुए भी उन पर अपराध साबित नहीं हो पाया.
दिल्ली दंगों के मामले को देखें तो इस सिलसिले में दर्जनों जांच कमेटियां और कमीशन बनाए गए थे. हाल में दो महीने पहले भी एक कमिटी बनाई गई है, लेकिन इस मामले में किसी को सज़ा नहीं मिलने का ट्रेंड-सा दिखता है. 
सुप्रीम कोर्ट ने 1984 दंगों के मामलों में हस्तक्षेप किया है जिसे एक अच्छी पहल के तौर पर देखा जा सकता है. आख़िर 2002 दंगों में अभियुक्त को दोषी करार देने में कोर्ट की भूमिका अहम रही थी. लेकिन ये 'बहुत देर में बहुत कम मिला' जैसा मामला साबित हो सकता है.
सुप्रीम कोर्ट ने सिख दंगों के मामलों की जांच के लिए 16 अगस्त को दो रिटायर्ड जजों की नियुक्ति की है जो इस बात पर अपनी रिपोर्ट देंगे कि बीते दो सालों में स्पेशल जांच दल की स्पष्ट रिपोर्ट के बाद भी 1984 दंगों से जुड़े 200 से अधिक मामले अब तक बंद क्यों हैं. इस पैनल को तीन महीनों के भीतर अपनी रिपोर्ट जमा करनी है.
इस मामले में आंकड़े बहुत कुछ कहते हैं. जिन 293 मामलों की जांच की गई थी उनमें से स्पेशल जांच दल ने 59 मामलों की फ़ाइलों को फिर से जांच के लिए खोला था. फिर से खोले गए इन 59 मामलों में से 38 मामलों की फ़ाइलों को फिर से बंद कर दिया गया और मात्र चार मामलों में चार्जशीट दायर करने के लिए जांच दल सबूत इकट्ठा कर पाई थी.
हालांकि ये दंगे कांग्रेस के शासनकाल में हुए थे, लेकिन भारतीय जनता पार्टी के शासन के दौरान भी इन दंगों के लिए ज़िम्मेदार लोगों को सज़ा देने की दिशा में इच्छाशक्ति का अभाव ही दिखता है. जैसे कि 1984 और 2002 के दंगों का समर्थन देने वालों के बीच एक तरह का अनकहा-सा सौदा हो.
लेकिन इस निराशा के बीच उम्मीद की किरण बन कर आया है दिल्ली हाई कोर्ट जो राजनीतिक रसूख वालों के नाम वाले इस मामले में सुनवाई कर रहा है. कोर्ट फ़िलहाल कांग्रेस के पूर्व मंत्री सज्जन कुमार को आरोपमुक्त करने के ख़िलाफ़ दायर की गई एक अपील की सुनवाई कर रहा है.
दिल्ली के कैन्टोनमेंट एरिया में हिंसा वाली जगह में उनकी उपस्थिति से संबंधित प्रत्यक्षदर्शियों की गवाही में उनकी तरफ़ उंगली उठाई गई है. इस मामले में अपील पर चल रही कार्यवाही से पीड़ितों में यह उम्मीद जगी है कि वो शायद इस मामले में किसी राजनेता को अपराधी सबित करने में कामयाब होंगे.
इस मामले की कार्यवाही में शामिल होने के लिए वरिष्ठ वकील एचएस फूल्का ने पंजाब विधानसभा में विपक्ष के नेता के अपने 
 था. उनका कहना था "1984 दंगा पीड़ितों के लिए न्याय- अभी या कभी नहीं." 
हालांकि पश्चिमी दिल्ली के कैन्टोन्मेंट एरिया में हिंसा से जुड़े मामले में और एक अन्य मामले में उन्हें आरोपों से मुक्त कर दिया गया था, लेकिन किसी अन्य राजनेता की तुलना में सज्जन कुमार के ख़िलाफ़ सांप्रदायिक हिंसा में शामिल होने के अधिक सबूत हैं.
उनसे जुड़े मामले में दंगों में जीवित बचे कई लोगों ने गवाही दी है और कहा है कि सज्जन कुमार ने खुद दंगाई भीड़ का नेतृत्व किया था.
पूर्वी दिल्ली में एचकेएल भगत के चुनावक्षेत्र से भी बड़े पैमाने पर हिंसा होने की ख़बरें आई थीं, लेकिन उनके ख़िलाफ़ हिंसा में सीधी भागीदारी से सबंधित कम ही गवाह हैं. भगत को भी एक मामले में दोषमुक्त कर दिया गया था. साल 2000 में आए इस फ़ैसले की एक बड़ी वजह ये थी कि दंगों के मामलों में कथित तौर पर उनके मौजूद होने के कम गवाह मिले थे.
कांग्रेस के अन्य नेताओं की तरह ही भगत को जस्टिस रंगनाथ मिश्र कमीशन ने दोषमुक्त कर दिया था. 1984 दंगों के बाद राजीव गांधी सरकार ने दंगों की जांच के लिए इस कमीशन का गठन किया था.
1986 में मिश्र कमीशन के भगत को बरी करने का आधार था बलविंदर सिंह नाम के एक सिख नेता की गवाही जो उनके पक्ष में थी. बलविंदर सिंह के बेटे अरविंदर सिंह लवली बाद में शीला दीक्षित सरकार में मंत्री बने थे. विडंबना ये है कि इस साल की शुरूआत में उन्होंने कांग्रेस का दामन छोड़ कर भाजपा का दामन थाम लिया.
सांप्रदायिक दंगों से उठाए जाने वाले राजनीतिक फ़ायदे देखते हुए ये ज़रूरी है कि क़ानून के लंबे हाथ दंगों को अंजाम देने वाले सेनापतियों को पकड़ें न कि इसमें शामिल रहे छोटे-मोटे लोगों को.
जब तक इस सोच को खत्म नहीं किया जाता कि राजनेताओं को भी सज़ा मिल सकती है, विचारधारा के कारण हो या अवसरवाद के कारण राजनीतिक पार्टियां सांप्रदायिक हिंसा का फ़ायदा लेने से रुकेंगी नहीं.
(मनोज मिट्टा 'व्हेन अ ट्री शुक डेली: द 1984 कार्नेज एंड इट्स आफ्टरमाथ' के सह-लेखक और 'द फ़िक्शन ऑफ़ फ़ैक्ट फ़ाइंडिंग: मोदी एंड गोधरा' के लेखक हैं.)
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



'कभी हीरो से ज़्यादा फीस लेती थीं श्रीदेवी'

सुपरस्टार श्रीदेवी के 24 फरवरी की देर रात हुए आकस्मिक निधन से फ़िल्म इंडस्ट्री और उनके प्रशंसक शोक में हैं. 50 साल के अपने फ़िल्मी करियर में श्रीदेवी ने 300 से भी अधिक हिंदी और दक्षिण भारतीय फ़िल्मों में काम किया था.
भारतीय फ़िल्म इंडस्ट्री के लिए भावनात्मक स्तर पर यह बेशक एक बड़ा आघात है.
वरिष्ठ फ़िल्म पत्रकार और समीक्षक अजय ब्रह्मात्मज का कहना है कि सुपरस्टार श्रीदेवी अपने दौर में 'लेडी अमिताभ' कही जाती थीं. फ़िल्में उनके नाम से चलती थीं. हालांकि फ़िलहाल वो किसी फ़िल्म का हिस्सा नहीं थी, इसलिए इंडस्ट्री को किसी तरह का नुकसान नहीं होगा. 
ट्रेंड समीक्षक अमोद मेहरा का कहना है कि बेशक फ़िल्म इंडस्ट्री ने नायाब कलाकार खोया है लेकिन चूंकि फ़िलहाल श्रीदेवी इस दौर की टॉप हीरोइन नहीं थीं, उनके प्रोजेक्ट्स पेंडिंग नहीं थे, इसलिए किसी फिल्म को ज़्यादा नुकसान नहीं होगा.
वह एक फिल्म में मां की भूमिका निभा रही थीं, जो अब कोई निभाएगा. 
श्रीदेवी शाहरुख़ ख़ान की आने वाली फ़िल्म 'ज़ीरो' में मेहमान भूमिका में आख़िरी बार रूपहले परदे पर दिखेंगी.
वरिष्ठ पत्रकार जयप्रकाश चौकसे के मुताबिक श्रीदेवी के पास दर्जनों स्क्रिप्ट थी जिसे वो पढ़ रही थीं.
श्रीदेवी 15 साल बाद 2012 में फिल्म 'इंग्लिश विंग्लिश' में नजर आई थीं. उन्होंने फ़िल्म में अपने अभिनय से दर्शकों का दिल जीता था.
श्रीदेवी की वापसी पर अमोद मेहरा कहते हैं, "बॉक्स ऑफिस के हिसाब से ऐसा पहली बार हुआ था कि 50 साल की अभिनेत्री लीड रोल में थी और फ़िल्म ने अच्छा कारोबार किया. देश के बाहर फ़िल्म ने ज़्यादा बेहतर किया था."
पिछले साल आई उनकी फिल्म 'मॉम' ने बॉक्स ऑफिस पर औसत कारोबार किया. अमोद मेहरा के मुताबिक फ़िल्म का विषय गंभीर था इसलिए कारोबार औसत रहा. 
80 के दशक में उनकी कामयाबी का ज़िक्र करते हुए वरिष्ठ पत्रकार और फ़िल्म समीक्षक राजू भरतन ने कहा, "श्रीदेवी में एक अनोखा हुनर था कि वो भीड़ को अपनी ओर खींच लेती थीं."
राजू भरतन का मानना है कि 80 के दशक में अकसर फ़िल्मों में अभिनेत्रियां हीरो पर निर्भर रहती थीं. पर श्रीदेवी ऐसी अभिनेत्री थीं जिनके नाम पर दर्शक सिनेमा घरों में खिंचे चले आते थे.
वहीं, ट्रेंड समीक्षक अमोद मेहरा का कहना है कि श्रीदेवी 80 के दशक में अपने अभिनय के दम पर सबसे पॉपुलर अभिनेत्री बन गई थीं और उनकी फ़ीस उस वक्त के सबसे लोकप्रिय अभिनेता ऋषि कपूर से भी ज़्यादा थी.
उन्होंने बताया कि फ़िल्म नगीना में उन्हें ऋषि से अधिक पैसे दिए गए थे.
अजय ब्रह्मात्मज के मुताबिक श्रीदेवी का योगदान दक्षिण भारतीय फ़िल्मों में भी कम नहीं रहा है. वो कहते हैं, "श्रीदेवी का हिंदी फ़िल्मों में जितना योगदान रहा है उससे कहीं ज्यादा योगदान दक्षिण भारतीय फ़िल्मों में रहा है."
"दक्षिण भारत में वो एक बड़ी अभिनेत्री मानी जाती थीं पर हिंदी फ़िल्मों में वो सिर्फ कमर्शियल अभिनेत्री बनकर रह गई थीं."
16 वयथीनिलए, मंदरु मुदिचु, सिगप्पू रोजकाल, कल्याणरमन, जोनी, मीनदुम कोकिला जैसी तमिल फ़िल्मों में श्रीदेवी के दमदार अभिनय ने उन्हें दक्षिण फ़िल्मों का सितारा बना दिया. 
अजय ब्रह्मात्मज कहते हैं कि जो महत्व स्मिता पाटिल और शबाना आज़मी का हिंदी फ़िल्मों में है, वैसा ही महत्व श्रीदेवी का दक्षिण भारतीय फ़िल्मों में रहा है. 
वरिष्ठ पत्रकार और समीक्षक राजू भरतन का भी मानना है कि श्रीदेवी दक्षिण भारत में सम्पूर्ण अभिनेत्री के रूप में मानी जाती थीं पर हिंदी फ़िल्मों उन्हें ऐसे मौके कम ही मिले.
श्रीदेवी की शुरुआती हिंदी फ़िल्मों और बदलाव पर टिप्पणी करते हुए राजू भरतन ने बताया कि शुरुआत की फिल्मों में श्रीदेवी का हाव-भाव सरल था.
वो आगे बताते हैं कि जब जीतेन्द्र के साथ वह तीसरी फ़िल्म में नज़र आईं तो उनके चेहरे के हाव-भाव में बड़ी तब्दीली देखने को मिली थी जिसके चलते दर्शक ने उन्हें बतौर अभिनेत्री अपनाया.
राजू भरतन के मुताबिक, वैजयंती माला के बाद दक्षिण भारत से आने वाली वो इकलौती ऐसी अभिनेत्री थीं जिसने हिंदी फ़िल्मों की ख़ातिर हिंदी सीखी.
वह कहते हैं, "श्रीदेवी ओरिजिनल स्टार थीं जिसकी तुलना किसी से नहीं की जा सकती."



श्रीदेवी की मौत का 'केस ख़त्म': दुबई पुलिस

दुबई पुलिस ने श्रीदेवी की मौत का केस ख़त्म कर दिया है और उनके शव को परिवारजनों को सौंप दिया.
इसके बाद बॉलीवुड अभिनेत्री श्रीदेवी का शव भारत लाया गया.
इससे पहले, दुबई पुलिस ने दुबई स्थित भारत के वाणिज्य दूतावास और श्रीदेवी के परिवार को वो दस्तावेज़ सौंपे, जिसके बाद उनके शव पर लेप लगाने की प्रक्रिया शुरू हुई.
श्रीदेवी का शनिवार रात दुबई में निधन हो गया था.  
शुरू में कपूर परिवार के क़रीबी सूत्रों के हवाले से श्रीदेवी की मौत की वजह 'कार्डिएक एरेस्ट' बताई गई थी, लेकिन सोमवार को दुबई पुलिस ने एक रिपोर्ट में दावा किया कि श्रीदेवी की मौत की वजह बाथटब में 'दुर्घटनावश डूबने' से हुई. 
श्रीदेवी का पार्थिव शरीर भारत लाने के लिए एक विशेष विमान पहले से ही दुबई में मौजूद है, लेकिन मामला दुबई के पब्लिक प्रॉसिक्यूटर को सौंपे जाने के बाद ये साफ़ नहीं हो पा रहा था कि शव भारत आने में कितनी देर होगी.
दरअसल, संयुक्त अरब अमीरात में प्रॉसिक्यूशन एजेंसी और दुबई पुलिस दोनों अलग-अलग विभाग हैं और ये स्वतंत्र रूप से अलग-अलग काम करते हैं.
मंगलवार को दुबई में भारत के वाणिज्य दूतावास के आधिकारिक ट्विटर हैंडल के मुताबिक, "दुबई पुलिस ने वाणिज्य दूतावास और पारिवारिक सदस्यों को श्रीदेवी का पार्थिव शरीर सौंपने संबंधी दस्तावेज सौंप दिए हैं ताकि शव पर लेप लगाने की प्रक्रिया शुरू की जा सके."
सऊदी न्यूज़ वेबसाइट गल्फ़ न्यूज़ के मुताबिक़ दुबई पुलिस ने मंगलवार को श्रीदेवी के पति बोनी कपूर से थाने में पूछताछ की.
पुलिस ने उनका बयान लिया और इसके बाद ही उन्हें वापस होटल लौटने की इजाज़त दी गई.
खलीज टाइम्स कहता है कि श्रीदेवी की मौत के तीसरे दिन उनका पार्थिव शरीर दुबई के शवगृह में है. 
पुलिस ने ये मामला दुबई के प्रोसिक्यूशन ऑफ़िस (अभियोजन कार्यालय) को भेज दिया है. 
सऊदी अरब में भारत के राजदूत नवदीप सूरी ने इससे पहले ट्वीट किया, "श्रीदेवी के असामयिक निधन में मीडिया की दिलचस्पी समझी जा सकती है. लेकिन अफ़वाहों से मदद नहीं मिल पा रही है."
"हम उनके पार्थिव शरीर को जल्द से जल्द भारत भेजे जाने के लिए स्थानीय अधिकारियों के साथ मिलकर काम कर रहे हैं."
"हम श्रीदेवी के परिवार और उनके दूसरे शुभचिंतकों के साथ संपर्क में बने हुए हैं. हम उनकी तकलीफ़ समझ सकते हैं. ऐसे मामलों में हमारा अनुभव कहता है कि इस प्रक्रिया को पूरा होने में दो-तीन लग सकते हैं."



श्रीदेवी की मौत की सनसनीखेज़ रिपोर्टिंग पर सोशल मीडिया में उतरा गुस्सा

बॉलीवुड स्टार श्रीदेवी की शनिवार को दुबई में मौत हो गई और उसके बाद से भारतीय मीडिया ने करोड़ों दर्शकों की इस चहेती अभिनेत्री को अपने-अपने तरीक़े से याद भी किया.
लेकिन जैसे-जैसे समय बीतता गया, श्रीदेवी की मौत को लेकर मीडिया में तरह-तरह का ताना-बाना बुना जाने लगा. कई न्यूज़ चैनलों में श्रीदेवी की मौत की कथित वजहों पर स्पेशल शो चलाए गए.
श्रीदेवी की मौत को लेकर इस तरह की सनसनीखेज़ रिपोर्टिंग पर कई लोगों ने सोशल मीडिया पर अपना गुस्सा उतारा.
सोमवार को दुबई पुलिस की एक रिपोर्ट में कहा गया था कि श्रीदेवी की मौत बाथटब में 'दुर्घटनावश डूबने' से हुई. 
कुछ न्यूज़ चैनल ने 'बाथटब का सेट' लगाकर अपना विशेष शो दिखाया तो तो कुछ ने एक कदम आगे जाकर 'टब में तैरती हुई श्रीदेवी' को दिखाया.
एक अन्य टीवी चैनल ने 'टब के बगल में बोनी कपूर' को खड़ा कर दिया.
'न्यूज़ की मौत' हैशटैग के साथ कई वरिष्ठ पत्रकारों और लोगों ने ऐसी 'सेंसेशनल रिपोर्टिंग' की आलोचना की.
वरिष्ठ पत्रकार और न्यूज़़लॉन्ड्री की एडिटर इन चीफ़ मधु त्रेहन भी इस तरह की सनसनीखेज़ रिपोर्टिंग को सही नहीं मानतीं.
उन्होंने कहा, "दो दिन से भारतीय मीडिया में जो चल रहा है वो पत्रकारिता नहीं है. पत्रकारिता तो तथ्यों पर होती है. यहां तो पूरी कवरेज ही अटकलों पर हो रही है. किसी को पूरी बात नहीं पता. मीडिया श्रीदेवी के फ़ेस लिफ़्ट और डाइट पिल पर बात कर रहा है. पत्रकारों को अपनी इज़्ज़त बनाकर रखनी चाहिए."  
वरिष्ठ पत्रकार और इंडियन एक्सप्रेस की कॉलमनिस्ट शुभ्रा गुप्ता की राय भी उनसे जुदा नहीं है. 
शुभ्रा कहती हैं, "मान लिया कि किसी सेलेब्रिटी की अचानक मौत के बाद उनके बारे में जानने की जिज्ञासा होती है लेकिन फ़िलहाल जो चल रहा है उसे दर्शकों की जिज्ञासा का शोषण करना कह सकते हैं. ज़्यादातर टीवी चैनल्स ने निजता और मर्यादा को ताक पर रख दिया है. इन लोगों से पूछना चाहिए कि अगर उनके अपने परिवार की किसी महिला के बारे में ऐसी बातें की जातीं तो उन्हें कैसा लगता."
यह पूछे जाने पर कि क्या श्रीदेवी का महिला होना एक वजह हो सकता है? शुभ्रा कहती हैं, "बिल्कुल. ये कोई पहली बार नहीं है जब ऐसा हो रहा है. प्रिंसेस डायना की मौत के समय भी मीडिया ने उनकी निजी ज़िंदगी की धज्जियां उड़ा दी थीं. वो आख़िरी समय में किसके साथ थीं, क्या कर रही थीं, हर चीज़ पर लिखा गया था. श्रीदेवी एक एक्टर थीं. उनके काम के बारे में बात करो. मौत से जुड़े तथ्य भी बताओ. लेकिन किसी के आख़िरी 15 मिनट से आपको क्या मतलब है? क्या ज़रूरत है इतना जानने की?"
मीडिया तो इन अटकलों का भी इश्यू बना रहा है कि श्रीदेवी के ख़ून में शराब के अंश मिले. 
शुभ्रा ग़ुस्से से कहती हैं, "2018 चल रहा है. ऐसे में हम एक औरत के शराब पीने पर भी हैरानी जताएं तो हमें सोचना चाहिए कि क्या हम सौ साल पीछे जाने की कोशिश कर रहे हैं. मान लिया कि अति हर चीज़ की ख़तरनाक है. लेकिन कोई महिला या पुरूष शराब पीता है या नहीं, ये उनका निजी मामला है. मीडिया ऐसी बातें करके क्या साबित करना चाहता है." 
क्या इसके लिए दर्शक भी कुछ हद तक ज़िम्मेदार हैं?
मधु त्रेहन कहती हैं. "अगर हम कचरा कंज़्यूम कर रहे हैं तो हमें कचरा ही मिलेगा. अगर इन चैनल को ये दिखाकर भी टीआरपी मिलती रहे तो इन्हें लगेगा कि लोग यही देखना चाहते हैं. लोग चैनल बदलकर वोट क्यों नहीं करते कि हमें यह पसंद नहीं?"
वरिष्ठ पत्रकार राजदीप सरदेसाई ने ट्विटर पर लिखा, "यह पहली बार नहीं है जब भारतीय न्यूज़ चैनल, बग़ैर किसी असल जानकारी के, फ़ोरेंसिक एक्सपर्ट, डॉक्टर और जासूस बने बैठे हैं. ना हम लोगों को शांति से जीने देते हैं, ना मरने." 
बरखा दत्त ने तो न्यूज़ की मौत के नाम से एक हैशटैग भी चलाया है. वे ट्विटर पर लिखती हैं, "श्रीदेवी की मौत पर ख़बरों में चल रहे घिनौने हैशटैग का जवाब सिर्फ़ इस हैशटैग से दिया जा सकता है #NewsKiMaut. बाथटब को छोड़ो, इस तरीक़े की गंदगी को निकालने के लिए तो ड्रेन पाइप चाहिए. मुझे शर्म आ रही है कि मैं भी इस इंडस्ट्री का हिस्सा हूं. लेकिन इस बात का संतोष भी है कि मैं इस माहौल में टीवी पर एंकरिंग नहीं कर रही हूं." 
वीर सांघवी ने लिखा, "किसी की मौत के समय भारतीय टीवी चैनलों और गिद्धों में क्या फ़र्क रह जाता है? कुछ काम ऐसे हैं जिन्हें करने में गिद्धों को भी शर्म आ जाए, लेकिन हमारे टीवी चैनल्स को नहीं आती...
लेकिन क्या इस आलोचना का टीवी न्यूज़ चैनलों पर कोई फ़र्क पड़ा? वे इस बारे में क्या सोचते हैं? यह पूछने पर आज तक के मैनेजिंग एडिटर सुप्रिय प्रसाद ने कहा कि "मान लीजिए ये ख़बर आती है कि श्रीदेवी की बाथटब में डूबकर मौत हो गई तो क्या आपके मन में ये देखने की उत्सुकता नहीं होगी कि बाथटब कैसा होता है, उसमें डूबकर कोई कैसे मर सकता है? हमारे बहुत से दर्शक ग्रामीण इलाक़ों के हैं, वो नहीं जानते बाथटब कैसा होता है. इसमें दिक्कत क्या है?" 
उन्होंने कहा कि जिन लोगों को टेलीविज़न की समझ नहीं है, वही इस पर सवाल खड़े कर रहे हैं. सुप्रिय प्रसाद ने कहा कि टेलीविज़न का कवरेज़ उतना ही हो रहा है, जितना किसी बड़ी ख़बर का होना चाहिए. 
क्या आपने ये कहानियां पढ़ीं:



जब इंदिरा ने कहा, राजनीति में मोटी चमड़ी होना फ़ायदेमंद

इंदिरा गांधी को अधिकतर एक गंभीर शख्सियत के रूप में दिखाया जाता है. उन्हें एक खुशदिल, आकर्षक और दूसरों की चिंता करने वाली एक शख्सियत के रूप में कम ही दर्शाया गया है. 
वो एक दमदार वक्ता थीं, राजनीति से बाहर की बातों में भी उनकी दिलचस्पी थी, वो सम्मोहित कर देने वाले आकर्षक व्यक्तित्व की मलिका थीं. उन्हें कलाकारों, लेखकों, चित्रकारों और प्रतिभावान लोगों की संगत पसंद थी और उनका सेन्स ऑफ़ ह्यूमर भी जबर्दस्त था.
31 अक्तूबर 1984 के दिन जब उनकी हत्या हुई मेरे जीवन से जैसे वसंत हमेशा के लिए चला गया. उन्होंने मुझे उत्साहित किया था कि मैं हमेशा सभी से स्नेह रखूं और हर किसी का सम्मान करूं. 
मैं उनका आभारी हूं, मैं बता नहीं सकता कि उन्होंने मुझे कितना सिखाया है, कितना दिया है. शायद मैं जितना जानता हूं उन्होंने उससे भी कहीं अधिक मुझे दिया है.
वो उन लोगों के प्रति कम सहानुभुति रखती थीं जो अपनी ज़िंदगी के बारे में सोच-विचार कर फैसला लेते थे या समस्याओं का सामना करने से पीछे हटते थे. जो आडंबर करते थे उन्हें उनकी एक तीखी नज़र चारों खाने चित कर देती थी और जो कायर थे उनके साथ वो वैसा ही व्यवहार करती थीं जैसा किसी उत्साहहीन व्यक्ति के साथ किया जाना चाहिए. 
उन्होंने कई सामाजिक और राजनीतिक बंधनों को तोड़ा था. वो आज़ादी के एक ऐसे झोंके की तरह थीं, जो ताकत से भरपूर थी.
28 अगस्त 1968 को उन्होंने अपने हाथ से मुझे एक ख़त लिखा. ये मेरे लिए उनका लिखा पहला ख़त था जो उन्होंने मेरे बेटे जगत के पैदा होने पर लिखा था. उन्होंने लिखा -
27 जनवरी 1970 को मैंने इंदिरा गांधी को एक छोटा सा नोट भेजा.
आपको सही तरीके से संबोधित करने की (प्रिय मैडम, मैडम, प्रिय मिसेज़ गांधी, प्रिय श्रीमती गांधी, प्रिय प्रधानमंत्री) काफी कोशिशों के बाद मैंने हार कर सोचा कि मैं ये ख़त एक नोट रूप में लिखूं. मैंने लिखा -
जनवरी 30 को इंदिरा का जवाब आ गया. उन्होंने लिखा-
7 मार्च 1983 को गुटनिरपेक्ष आंदोलन का सातवां सम्मेलन होना था. ये सम्मेलन नई दिल्ली के विज्ञान भवन में हुआ था. मैं उस वक्त सेक्रेटरी जनरल था.
सम्मेलन के पहले ही दिन हमें एक बड़ी मुसीबत का सामना करना पड़ा कि हम फलस्तीन लिबरेशन ऑर्गेनाइज़ेशन (पीएलओ) के चेयरमैन यासिर अराफ़ात को कैसे शांत करें. उनके भाषण से पहले जॉर्डन के राजा को बोलने दिया गया था जिस कारण वो अपमानित महसूस कर रहे थे.
उन्होंने फैसला किया कि दोपहर के खाने के बाद वो दिल्ली से लौट जाएंगे. मैंने प्रधानमंत्री इंदिरा गांधी को फ़ोन किया कि क्या वो विज्ञान भवन आ सकती हैं. मैंने उनसे ये भी कहा कि वो क्यूबा के राष्ट्रपति फिदेल कास्त्रो के साथ आएं. उन्होंने कास्त्रो को सारी बातें बताईं जिन्होंने तुरंत अराफ़ात के लिए संदेश भिजवाया. 
कास्त्रो ने अराफ़ात से पूछा, "क्या आप इंदिरा गांधी के मित्र हैं." अराफात ने कहा, "दोस्त, वो मेरी बड़ी बहन हैं. मैं उनके लिए कुछ भी करूंगा." 
कास्त्रो ने पलटकर कहा, "तो फिर छोटे भाई की तरह व्यवहार करो और दोपहर के सेशन में हिस्सा लो." इसके बाद अराफ़ात ने सम्मेलन में हिस्सा लिया.
साल 1983 के नवंबर में नई दिल्ली में कॉमनवेल्थ देशों का सम्मेलन हुआ. इसमें मैं मुख्य आयोजक था. 
सम्मेलन के दूसरे दिन एक बड़ी समस्या खड़ी हो गई. प्रधानमंत्री को पता चला कि महारानी एलिज़ाबेथ द्वितीय राष्ट्रपति भवन में मदर टेरेसा को 'ऑर्डर ऑफ़ मेरिट' से सम्मानित करने के लिए एक समारोह का आयोजन कर रही हैं.
प्रधानमंत्री ने मुझे आदेश दिया कि मैं सच्चाई की जांच करूं. मैंने ऐसा ही किया और मुझे पता चला कि राष्ट्रपति भवन में वाकई समारोह का आयोजन किया जा रहा था. लेकिन राष्ट्रपति भवन में खुद राष्ट्रपति के अलावा कोई और इस तरह के समारोह का आयोजन नहीं कर सकता. 
प्रधानमंत्री ने मुझसे कहा कि मैं ब्रिटेन की प्रधानमंत्री मार्ग्रेट थैचर को बता दूं कि महारानी को राष्ट्रपति भवन में अधिष्ठापन समारोह का आयोजन करने की इजाज़त नहीं दी जा सकती. मिसेज़ थैचर ने कहा कि जगह बदलने के लिए अब काफी देर हो चुकी है और अब ऐसा करने से महारानी नाराज़ हो जाएंगी. मैंने यही बात इंदिरा जी को बता दी.
वो इस बात से नाराज़ हो गईं और उन्होंने मुझे दोबारा मिसेज़ थैचर से बात करने के लिए कहा और कहा कि मैं उन्हें बताऊं कि दूसरे दिन ये मुद्दा संसद में उठेगा और महारानी की आलोचना होगी. इस बात ने जैसे समस्या को सुलझा दिया और समारोह का आयोजन नहीं हुआ. महारानी ने मदर टेरेसा को राष्ट्रपति भवन से बगीचे में 'ऑर्डर ऑफ़ मेरिट' से सम्मानित किया.
ये राहत की बात थी कि जो कुछ हुआ उसके बारे में मदर टेरेसा को कोई जानकारी नहीं थी. 
कॉमनवेल्थ सम्मेलन के आख़िरी दिन मैंने प्रधानमंत्री इंदिरा गांधी से मिलने की इजाज़त मांगी. मैंने उन्हें बताया कि मैं 31 साल से भारतीय विदेश सेवा का हिस्सा रहा हूं और अब इस काम को अलविदा कहना चाहता हूं. मैंने कहा कि अगर वो इजाज़त दें तो मैं राजनीति में कदम रखना चाहता हूं. उन्होंने मुझे इसकी इजाज़त दे दी.
मैंने 28 नवंबर को साउथ ब्लॉक में उनसे मुलाक़ात की. मैंने उन्हें बताया कि एक-दो दिन के भीतर मैं भरतपुर के लिए रवाना हो जाऊंगा और अपने राजनीतिक जीवन की शुरुआत करूंगा. मेरी पहली प्राथमिकता होगी कि मैं अपने लिए नए कपड़े यानी खादी का कुर्ता पजामा और जवाहर कोट खरीदूं.
उन्होंने कहा, "अब आप राजनीति में कदम रख रहे हैं इसमें मोटी चमड़ी का होना हमेशा फायदेमंद होता है."
(कांग्रेस के नेता नटवर सिंह पूर्व विदेश मंत्री रह चुके हैं. कुछ वक्त के लिए वो विदेश मंत्रालय में सचिव के तौर पर काम कर चुके हैं. अपनी आत्मकथा 'वन लाइफ़ इस नॉट एनफ़' में उन्होंने इंदिरा गांधी और गांधी परिवार के बारे में लिखा है. )
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



'मैं श्रीदेवी से नफ़रत करता हूं क्योंकि वो मर गईं'

मशहूर अभिनेत्री श्रीदेवी के असमय निधन के बाद लगातार आम और ख़ास लोग शोक जता रहे हैं. इस दौरान फ़िल्म निर्देशक राम गोपाल वर्मा ने भी उनको लेकर कई ट्वीट किए. उन्होंने अपनी और श्रीदेवी की कई तस्वीरें भी ट्वीट कीं.
"मैं श्रीदेवी को मारने के लिए भगवान से नफ़रत करता हूं और मैं श्रीदेवी से नफ़रत करता हूं क्योंकि वो मर गईं. 
मेरी लगातार सपने देखने और रात में जागकर अपना फ़ोन देखने की आदत है और मैंने यकायक एक मैसेज देखा कि श्रीदेवी नहीं रहीं. मैंने सोचा कि यह एक बुरा सपना है या अफ़वाह है और मैं वापस सोने चला गया.
घंटे भर बाद मैं जागा और देखा कि तकरीबन 50 संदेश मेरे पास आए थे जो वही बात मुझे बता रहे थे. 
जब मैं विजयवाड़ा में इंजीनियरिंग कॉलेज में था तब मैंने उनकी पहली तेलुगू फ़िल्म 'पडाहारेल्ला वयासु' देखी थी. मैं उनकी सुंदरता देखकर अवाक रह गया था और मैं अचंभित होकर यह सोचते हुए बाहर निकला कि वह असली इंसान नहीं हो सकती. उसके बाद मैंने उनकी कई फ़िल्में देखीं जिसमें उन्होंने लगातार अपने टैलेंट और ख़ूबसूरती से कई उच्च मापदंड स्थापित किए थे. 
मेरे लिए वह एक ऐसी शख़्स थीं जो किसी और दुनिया से हमें थोड़े समय के लिए आशीर्वाद देने आई थीं ताकि हम दुनिया में और भी अच्छे काम कर सकें. 
वह भगवान के एक सृजन की तरह थीं जिसने उन्हें एक बहुत ख़ास मनोदशा में मानवता को एक तोहफ़े के रूप में दिया था. श्रीदेवी के लिए मेरी यात्रा मेरी पहली फ़िल्म 'शिवा' की तैयारी के दौरान शुरू हुई.
चेन्नई में मैं नागार्जुन के दफ़्तर जाता था जहां श्रीदेवी का घर भी था और मैं बाहर खड़ा होकर उनके घर को देखा करता था. मुझे विश्वास नहीं होता था कि सुंदरता की देवी ऐसे घर में रहती हैं."
राम गोपाल वर्मा ने 1400 से अधिक शब्दों के अपने खुले ख़त में श्रीदेवी के साथ की गई अपनी पहली फ़िल्म 'क्षणा क्षणं' का ज़िक्र भी किया. उन्होंने बताया कि यह फ़िल्म उन्होंने श्रीदेवी को प्रभावित करने के लिए लिखी थी.
अंत में राम गोपाल लिखते हैं कि वह श्रीदेवी को बनाने के लिए भगवान का शुक्रिया अदा करते हैं और वह मूवी कैमरा बनाने वाले लुइस लूमियर का शुक्रिया अदा करेंगे जिसके कारण श्रीदेवी को फ़िल्माया जा सका.
वह आगे लिखते हैं, "मैं श्रीदेवी से नफ़रत करता हूं. मैं उनसे इस यक़ीन दिलाने के लिए नफ़रत करता हूं कि वह एक आम इंसान थीं. मैं उनसे इसलिए नफ़रत करता हूं कि वह जीवित रहने के लिए मौत को हरा नहीं पाईं. मैं श्री तुमसे प्रेम करता हूं चाहे तुम जहां हो और मैं तुम्हें हमेशा प्रेम करता रहूंगा."     



श्रीदेवी के शव पर लेप, लेकिन ये ज़रूरी क्यों?

शनिवार देर रात अभिनेत्री श्रीदेवी का निधन हुआ और दो दिन तक जारी अटकलों के दौर के बाद मंगलवार दोपहर उनका शव भारत ले जाने की इजाज़त दे दी गई.
दुबई पुलिस ने भारत के वाणिज्य दूतावास और श्रीदेवी के परिवार को वो दस्तावेज़ सौंप दिए,जिससे उनके शव पर लेप लगाने की प्रक्रिया शुरू की जा सके. साथ ही दुबई पुलिस ने श्रीदेवी की मौत का केस भी ख़त्म कर दिया है.
लेकिन शव पर लेप लगाने की प्रक्रिया यानी एम्बाममेंट या एम्बामिंग क्या है, इसमें क्या किया जाता है और ये क्यों ज़रूरी है यानी अगर लेप न किया जाए तो शव के साथ क्या दिक्कतें हो सकती हैं?
एम्बामिंग या शव-लेपन वो प्रक्रिया है, जो मौत के बाद शव को सुरक्षित रखने के लिए ज़रूरी होती है. इंसान हज़ारों साल से शव को बचाने के लिए अलग-अलग तरीके अपनाता आया है और इसमें रसायनों का इस्तेमाल किया जाता है.
दिल्ली स्थित अखिल भारतीय आयुर्विज्ञान संस्थान यानी एम्स के फ़ॉरेंसिक चीफ़ डॉक्टर सुधीर गुप्ता ने बीबीसी को बताया कि एम्बामिंग इसलिए की जाती है ताकि शव को  सुरक्षित किया जा सके. उसमें कोई इंफ़ेक्शन न आए, बदबू न आए और उसे एक जगह से दूसरी जगह तक ले जाया जा सके.
लेकिन एम्बामिंग कैसे की जाती है और इसमें क्या किया जाता है? डॉक्टर गुप्ता ने कहा, ''कुछ लोग केमिकल इस्तेमाल करते हैं, कुछ अल्कोहल. कुछ मामलों में आर्सेनिक और फ़ॉर्मलडिहाइड. ये सभी वो रसायन हैं, जिनकी मदद से हम शव को सड़ने से बचा सकते हैं.''
''इन रसायनों का इस्तेमाल करने से शव सड़ता नहीं है साथ ही ये ट्रांसपोर्ट के लिए सुरक्षित भी हो जाता है.''
एम्बामिंग से शव को कितने दिन तक अच्छी हालत में रखा जा सकता है, उन्होंने जवाब दिया, ''ये इस बात पर निर्भर करता है कि शव पर किस रसायन का कितनी मात्रा में इस्तेमाल किया गया है. आम तौर पर जो तरीके इस्तेमाल किए जाते हैं, उनकी मदद से शव को तीन दिन से लेकर तीन महीने तक सुरक्षित रखा जा सकता है.''
लेकिन अगर एम्बामिंग न की जाए तो क्या होता है?
डॉ. गुप्ता ने बताया कि शव दूसरे लोगों के लिए ख़तरनाक साबित हो सकता है. उन्होंने कहा, ''मौत के बाद अगर शव को संरक्षित ना किया जाए तो वो नुकसान दे सकता है.''
''शव से अलग-अलग तरह की गैसें निकलती हैं, बैक्टीरिया का संक्रमण होता है. शव से मीथेन और हाइड्रोजन सल्फ़ाइड जैसी गैस निकलती हैं जो ना सिर्फ़ विषैली हैं और बदबू भी इन्हीं की वजह से आती है. इसके अलावा जो बैक्टीरिया निकलते हैं, वो दूसरे लोगों को नुकसान पहुंचा सकते हैं.''
लेकिन क्या हर बार जब शव को एक से दूसरी जगह ले जाया जाता है, तो एम्बामिंग ज़रूरी होती है, उन्होंने जवाब दिया, ''जी हां, ये ज़रूरी होता है. यहां तक कि जब कभी शव को ट्रांसपोर्ट किया जाता है, तो लिखा भी जाता है कि शव की एम्बामिंग हो चुकी है और इसे केमिकल से ट्रीट भी किया गया है.''
''और ये भी लिखा जाता है कि इससे कोई बदबू नहीं आएगी, किसी को नुकसान नहीं होगा और इसे सुरक्षित तरीके से ले जाया जा सकता है.''
 के मुताबिक आम तौर पर एम्बामिंग के दो तरीके होते हैं, जिन्हें आर्टेरियल और कैविटी कहा जाता है. 
आर्टेरियल प्रक्रिया में ख़ून की जगह शरीर में एम्बामिंग फ़्लूड भरा जाता है, जबकि कैविटी एम्बामिंग में पेट और छाती को खाली कर उसमें ये भरा जाता है.
एम्बामिंग से पहले शव को डिसइंफ़ेक्टेंट सॉल्यूशन से नहलाया जाता है और शरीर को मसाज भी किया जाता है क्योंकि मौत के बाद मांसपेशियां और जोड़ काफ़ी सख़्त हो जाते हैं. इसके अलावा शव की आंखें और मुंह बंद कर दिया जाता है.
आर्टेरियल एम्बामिंग के मामले में धमनियों के ज़रिए शरीर का रक्त निकाल लिया जाता है और उसकी जगह उन्हीं के रास्ते एम्बामिंग फ़्लूड डाल दिया जाता है. एम्बामिंग सॉल्यूशन में फ़ॉर्मलडिहाइड, ग्लूटरल्डेहाइड, मेथेनॉल, इथेनॉल, फ़ेनोल और पानी शामिल होते हैं.
कैविटी एम्बामिंग के मामले में एक छोटा सा छेद करके छाती और पेट से प्राकृतिक फ़्लूड निकाल लिए जाते हैं और उसकी जगह एम्बामिंग सॉल्यूशन डालकर वो छेद बंद कर दिया जाता है.
एम्बामिंग की प्रक्रिया पूरी होने के बाद शव को कॉस्मेटिक आधार पर तैयार किया जाता है ताकि लोग उसके अंतिम दर्शन कर सकें. इसमें एक बार फिर शव को नहलाया जाता है, कपड़े पहनाए जाते हैं, बाल ठीक किए जाते हैं और मेकअप भी किया जाता है.
एम्बामिंग की प्रक्रिया शुरू करने से पहले आंखें बंद की जाती हैं, कई बार स्किन ग्लू या प्लास्टिक से बनी आई-कैप लगाई जाती हैं जो आंखों पर लगाई जाती हैं ताकि उनके बाहरी हिस्से को सुरक्षित रखा जा सके. 
मुंह बंद कर दिया जाता है और निचला जबड़ा भी संभाला जाता है. इसके लिए सिलाई तक की जाती है. 
ये प्रक्रिया टैक्सीडर्मी से अलग है. इसमें मानव शव को सुरक्षित रखा जाता है, जबकि टैक्सीडर्मी में किसी जानवर का शव लिया जाता है, उसे भीतर से खाली किया जाता है और फिर इसमें दूसरी सामग्री भरकर असली रूप देने की कोशिश की जाती है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और
पर फ़ॉलो भी कर सकते हैं.)



आख़िर किस बात पर श्रीदेवी को चिढ़ाते थे कमल हासन?





श्रीदेवी का शव भारत लाने में क्यों हो रही देर?

दिवंगत बॉलीवुड अभिनेत्री श्रीदेवी का पार्थिव शरीर भारत लाने के लिए एक विशेष विमान दुबई में मौजूद है. लेकिन यह कब उड़ान भरेगा, यह अभी साफ नहीं है.
दुबई पुलिस ने मामला अब दुबई के पब्लिक प्रॉसीक्यूटर को भेज दिया है जो ऐसे मामलों में नियमानुसार कानूनी प्रक्रिया का पालन करता है. इसी वजह से शव लाने में देर हो रही है. 
गल्फ़ न्यूज़ के यूएई संपादक बॉबी नकवी ने बीबीसी संवाददाता फ़ैसल मोहम्मद अली को बताया कि संयुक्त अरब अमीरात में प्रोसीक्यूशन एजेंसी और दुबई पुलिस दो अलग इकाई हैं और अलग-अलग काम करते हैं.
उन्होंने कहा, "इस मामले में एक दुबई पुलिस की जांच हुई है और एक फॉरेन्सिक रिपोर्ट है. प्रोसीक्यूशन एजेंसी अब इन दोनों रिपोर्टों को देखेगी और संतुष्ट होने पर पार्थिव शरीर को रिलीज़ कर देगी."
बॉबी नकवी ने बताया, "अभी तक पार्थिव शरीर पुलिस के मुर्दाघर में ही है. अमूमन शव को संरक्षित करने का लेप लगाने के लिए दूसरी जगह भेजा जाता है. लेकिन मेरा अंदाज़ा है कि इस केस में ऐसा भी हो सकता है कि पुलिस के मुर्दाघर में भी यह काम हो जाए."
इससे पहले दुबई पुलिस ने श्रीदेवी की मौत की वजह के बारे में एक नई जानकारी दी थी. दुबई पुलिस के मुताबिक, पोस्टमॉर्टम एनालिसिस से पता चला है कि श्रीदेवी की मौत होटल के कमरे के बाथ टब में डूबने से हुई थी.
संयुक्त अरब अमीरात के स्वास्थ्य मंत्रालय की ओर से जारी सर्टिफिकेट में उनकी मौत की वजह 'दुर्घटनावश डूबना' बताया गया है.
इससे पहले कार्डिएक अरेस्ट को उनकी मौत की वजह बताया जा रहा था.
मशहूर अभिनेत्री श्रीदेवी का 24 फरवरी की रात को दुबई में निधन हो गया था. वह वहां अपने परिवार के साथ अपने भतीजे की शादी में शामिल होने गई थीं.
अभी तक श्रीदेवी का पार्थिव शरीर भारत नहीं आया है. पोस्टमॉर्टम रिपोर्ट और बाकी औपचारिकताओं के बाद उनका शव भारत लाया जाएगा.
54 वर्षीय श्रीदेवी ने पांच दशकों तक चले करियर में करीब तीन सौ फिल्मों में काम किया.
श्रीदेवी का जन्म 13 अगस्त 1963 को तमिलनाडु में हुआ था. उन्होंने अपने करियर की शुरुआत महज चार साल की उम्र में एक तमिल फिल्म कंधन करुणई से कर दी थी.
80 का दशक हिंदी फ़िल्मों में हीरोइनों के लिहाज़ से श्रीदेवी का दशक कहा गया. उन्होंने हिम्मतवाला, तोहफ़ा, मिस्टर इंडिया, नगीना जैसी सुपरहिट फ़िल्में दीं. उन्हें लेडी अमिताभ बच्चन कहा जाने लगा.
जीतेंद्र और श्रीदेवी ने मिलकर एक के बाद सुपरहिट जैसे हिम्मतवाला, तोहफ़ा, जस्टिस चौधरी और मवाली जैसी फ़िल्में दीं.
साल 2017 में श्रीदेवी की फिल्म 'मॉम' रिलीज़ हुई थी. श्रीदेवी ने फ़िल्मों में लंबी पारी खेली और 'मॉम' उनकी 300वीं फ़िल्म थी.
फ़िल्मों में उनके योगदान के लिए उन्हें 'पद्मश्री' से नवाज़ा गया था.



सोशल: श्रीदेवी पर ट्वीट से कांग्रेस की किरकिरी

फ़िल्म अभिनेत्री श्रीदेवी की मौत के बाद कांग्रेस पार्टी का एक ट्वीट सोशल मीडिया पर उसकी किरकिरी का कारण बन गया.
सोशल मीडिया पर कांग्रेस के आधिकारिक ट्विटर हैंडल का एक ट्वीट चर्चा का विषय बना है. 
दरअसल, 54 वर्षीय अभिनेत्री की मौत के बाद रविवार को कांग्रेस ने सुबह-सुबह अपने ट्विटर हैंडल से एक ट्वीट किया था जिसमें लिखा गया था, "श्रीदेवी के निधन के बारे में सुनकर हमें अफ़सोस है. एक श्रेष्ठ अभिनेत्री. एक दिग्गज जो हमारे दिलों में अपने काम के माध्यम से जीवित रहेंगी. उनके प्रियजनों के साथ हमारी गहरी संवेदनाएं हैं. 2013 में यूपीए सरकार द्वारा उन्हें पद्मश्री से सम्मानित किया गया था."
हालाँकि, कुछ देर बाद ही कांग्रेस ने ये ट्वीट डिलीट कर दिया.
राहुल गांधी को कांग्रेस का अध्यक्ष पद देने की आलोचना करते रहे शहज़ाद पूनावाला ने इस पर ट्वीट किया. उन्होंने अपने ट्विटर हैंडल शहज़ाद जय हिंद से ट्वीट किया, "दुखद है कि राहुल गांधी की टीम मौत पर भी एक राजनीतिक पूंजी जमा करने की कोशिश कर रही है. लेकिन किसी को हैरानी हुई कि वो ऐसा करेंगे?"
गीतिका नामक ट्विटर हैंडल ने ट्वीट किया, "लाशों पर राजनीति करने में कांग्रेस के पास पीएचडी है. श्रीदेवी को भी नहीं बख़्शा.
इतनी आलोचनाओं के बाद कांग्रेस ने ट्वीट तो डिलीट कर दिया, लेकिन सोशल मीडिया पर यह ट्रेंड होने लगा था. अंशुल सक्सेना नामक ट्विटर हैंडल ने ट्वीट किया.
उन्होंने लिखा, "अभी श्रीदेवी पर किए गए ट्वीट को कांग्रेस ने डिलीट कर दिया है, लेकिन नुकसान हो चुका है. मौत पर राजनीति को भी इन्होंने नहीं बख़्शा. यही आपने भारत के साथ किया, अन्यायपूर्ण शासन और उसके बाद अपने सभी बुरे कामों, तथ्यों और इतिहास को डिलीट कर दिया."
कांग्रेस ने ट्वीट तो डिलीट कर दिया, लेकिन इसके बाद कांग्रेस के ट्विटर हैंडल से श्रीदेवी को लेकर कई ट्वीट किए गए. जो ट्वीट डिलीट किया गया था वैसा ही ट्वीट दोबारा किया गया जिसमें वही तस्वीर थी लेकिन यूपीए द्वारा पद्म पुरस्कार दिए जाने वाली लाइन हटा दी गई थी.
इसके बाद कांग्रेस के ट्विटर हैंडल से तत्कालीन राष्ट्रपति प्रणब मुखर्जी द्वारा श्रीदेवी को पद्मश्री दिए जाने की तस्वीर भी ट्वीट की गई. इसमें लिखा गया, "उनको कई पुरस्कार मिले जिसमें उनको 2013 में भारत सरकार द्वारा दिया गया देश का चौथा सर्वोच्च पुरस्कार पद्मश्री शामिल है. उन्हें छह फिल्मफेयर पुरस्कार मिले, पहला उन्हें 14 साल की उम्र में मिला. 'थुनैवन' से चार साल की उम्र में उन्होंने अपना करियर शुरू किया था. 12 साल की उम्र में 'जूली' से उन्होंने अपना बॉलीवुड डेब्यू किया."
ट्वीट करने का सिलसिला यहीं नहीं थमा. कांग्रेस के ट्विटर हैंडल से दो और ट्वीट किए गए जिसमें बताया गया कि वह एक शानदार अभिनेत्री थीं जिन्होंने तमिल, तेलुगू, हिंदी, मलयाली और कन्नड़ फ़िल्मों में काम किया.
आख़िरी ट्वीट में बताया गया कि 15 साल के ब्रेक के बाद 2012 में उन्होंने इंग्लिश-विंग्लिश फ़िल्म से वापसी की थी, वह भारत की पहली फ़ीमेल सुपरस्टार थीं और वह याद आएंगी.  



बीबीसी एक मुलाक़ात - श्रीदेवी





'रूप की रानी' को कैसे याद कर रहे हैं उनके प्रशंसक?





श्रीदेवी को कैसे याद कर रहा है अफ़ग़ानिस्तान?





श्रीदेवी: नहीं रहीं बॉलीवुड की चांदनी





रूप की रानी श्रीदेवी का निधन

हिंदी फिल्मों की जानीमानी अदाकारा श्रीदेवी का हृदय गति रुकने से बीती रात दुबई में निधन हो गया है. पारिवारिक सूत्रों ने ये जानकारी दी है.
समाचार एजेंसी पीटीआई के मुताबिक वो अपने भतीजे की शादी में शामिल होने अमीरात गई थीं.
दुबई में अभी पोस्टमॉर्टम की प्रक्रिया चल रही है. दुबई के क़ानून के मुताबिक पोस्टमॉर्टम एवं ज़रूरी काग़ज़ी कर्रवाई के बाद ही श्रीदेवी का पार्थिव शरीर भारत लाया जा सकेगा. 
फिल्म इंडस्ट्री में और इंडस्ट्री से बाहर श्रीदेवी के चाहने वालों ने उनके निधन पर गहरा शोक व्यक्त किया है.
श्रीदेवी का जन्म 13 अगस्त 1963 को तमिलनाडु में हुआ था. उन्होंने अपने करियर की शुरुआत महज चार साल की उम्र में एक तमिल फिल्म कंधन करुणई से कर दी थी. 
उन्होंने बाल कलाकार के रूप में तेलुगू और मलयालम फिल्मों में भी अभिनय किया था.
दक्षिण भारतीय फ़िल्मों में काम करने के बाद श्रीदेवी ने साल 1979 में बतौर मुख्य कलाकार फ़िल्म 'सोलहवां साल' से अपने हिंदी फ़िल्म करियर की शुरुआत की.
80 का दशक हिंदी फ़िल्मों में हीरोइनों के लिहाज़ से श्रीदेवी का दशक कहा गया. उन्होंने हिम्मतवाला, तोहफ़ा, मिस्टर इंडिया, नगीना जैसी सुपरहिट फ़िल्में दीं. उन्हें लेडी अमिताभ बच्चन कहा जाने लगा.
जीतेंद्र और श्रीदेवी ने मिलकर एक के बाद सुपरहिट जैसे हिम्मतवाला, तोहफ़ा, जस्टिस चौधरी और मवाली जैसी फ़िल्में दीं.
साल 1997 में फ़िल्म 'जुदाई' के बाद से श्रीदेवी 15 सालों के लिए फ़िल्मों से ग़ायब हो गईं और फिर नज़र आईं साल 2012 में फ़िल्म इंग्लिश-विंगलिश में. यह फिल्म भी सुपरहिट साबित हुई.
साल 2017 में श्रीदेवी की फिल्म 'मॉम' रिलीज़ हुई थी. श्रीदेवी ने फ़िल्मों में लंबी पारी खेली और 'मॉम' उनकी 300वीं फ़िल्म थी.
फ़िल्मों को उनके योगदान के लिए उन्हें पद्मश्री से नवाज़ा गया था.



कैसे श्रीदेवी बोनी कपूर की होती चली गई थीं...

श्रीदेवी ने अपने 51 साल लंबे करियर में फ़िल्मी पर्दे पर ज़बरदस्त कामयाबी हासिल की थी. 
लेकिन एक वक्त ऐसा भी था जब उनकी निजी ज़िंदगी में काफी उथल-पुथल मची हुई थी. 
ये वो दौर था जब श्रीदेवी अपने शिखर पर थीं- और पर्दे के पीछे उनकी असल ज़िंदगी में प्रेम कहानी लिखी जा रही थी.
90 के दशक में श्रीदेवी ने निर्माता बोनी कपूर से शादी की, लेकिन उस समय वे शादीशुदा थे. 
दोनों की प्रेम कहानी 80 के दशक में शुरू हुई जब बोनी बतौर प्रोड्यूसर खुद के लिए जगह बना रहे थे.
वरिष्ठ फ़िल्म पत्रकार और समीक्षक जयप्रकाश चौकसे ने बीबीसी की 
 को बताया, "मिस्टर इंडिया फ़िल्म बनाने की योजना बन रही थी तब लेखक जावेद अख्तर और बोनी कपूर श्रीदेवी को फ़िल्म ऑफ़र करने चेन्नई गए थे." 
"फ़ोन पर श्रीदेवी की माँ ने दोनों को इंतज़ार करने को कहा क्योंकि श्रीदेवी उस दौरान व्यस्त थीं. तक़रीबन 3-4 दिन तक कोई फ़ोन नहीं आया." 
"जावेद साहब को अफ़सोस हो रहा था कि कोई बात नहीं बन रही है और बोनी कपूर गहरी चिंता में थे क्योंकि बहुत बड़ी फ़िल्म बनाने जा रहे थे." 
"बोनी कपूर श्रीदेवी के बंगले के रोज़ चक्कर काटते रहे. फिर 10 दिन बाद श्रीदेवी ने मिलने का समय दिया और सुनाई तो फ़िल्म की कहानी बहुत अच्छी लगी और फ़िल्म करने राज़ी हो गईं. 
कोई पाँच साल पहले इंडिया टूडे के एक सार्वजनिक कार्यक्रम में बोनी कपूर ने अपनी प्रेम कहानी कुछ यूँ बताई थी, "जब मैंने श्रीदेवी की पहली बार पर्दे पर देखा तो मुझे पर्दे पर तभी उससे एक तरह से प्यार हो गया था." 
"मैंने उन्हें 70 के दशक में तमिल फ़िल्म में देखा था और उनसे मिलने चेन्नई चला गया कि फ़िल्म में साइन कर लेता हूँ." 
"लेकिन वो उस समय चेन्नई में नहीं थीं. फिर मैने उन्हें 'सोलवां सावन' में देखा. मेरे ज़हन में वे कभी गई नहीं. आख़िरकर मैंने उन्हें 'मिस्टर इंडिया' में साइन किया."
"तब उनकी माँ उनके फ़ैसला लिया करती थी. मैं श्रीदेवी को साइन करने उनकी माँ से मिलने गया. तब श्रीदेवी सबसे महंगी अभिनेत्री थीं." 
"उनकी माँ ने मुझे 10 लाख की फ़ीस रखी -शायद मुझे टरकाने के लिए. मैंने कहा मैं 11 लाख दूँगा." 
"उनकी माँ से मेरी दोस्ती हो गई और मैं सेट पर उनके लिए हर चीज़ तैयार रखता था-बेहतरीन मेकअप रूम, बेहतरीन कपड़े. दरअसल मुझे उनसे प्यार हो गया था." 
"उन दिनों वो 'चांदनी' के लिए शूट कर रही थीं. मैं बहाने से स्विट्ज़रलैंड जाता था ताकि उनसे मिल सकूँ. ये सिलसिला ऐसे ही चलता रहा." 
"मैंने पूरी कोशिश की उन्हें जताने की कि मैं हर कदम पर उनके साथ हूँ. धीरे-धीरे श्रीदेवी को समझ में आया कि मैं वाकई उनसे प्यार करता हूँ."
कहा जाता है कि श्रीदेवी की मां की बीमारी और फिर उनकी मौत के दौरान दोनों की नज़दीकियां बढ़ी थीं.
जयप्रकाश चौकसे कहते हैं, "श्रीदेवी की माँ बीमार थीं, उन्हें ब्रेन सर्जरी करवाना था. जब बोनी कपूर को पता चला तो वो चेन्नई चले गए." 
"डॉक्टर की सलाह पर श्रीदेवी की माँ को सर्जरी के लिए अमरीका ले जाया गया. पूरे ट्रिप में बोनी कपूर उनके साथ थे. पर डॉक्टरों ने श्रीदेवी की मां की ग़लत सर्जरी कर दी." 
"श्रीदेवी ने अस्पताल पर मुक़दमा किया और आख़िर में हॉस्पिटल से सेटलमेंट हुआ और उन्हें मुआवज़े के तौर पर 16 करोड़ रुपये मिले थे."
"इस नाज़ुक घडी में बोनी कपूर किस तरह से उनकी माँ और उनकी सेवा कर रहे थे, वो श्रीदेवी ने देखा." 
"श्रीदेवी के पिता का निधन पहले ही हो चुका था और वो अपनी माँ के करीब थीं." 
"माँ के निधन के बाद उन्हें सांत्वना देने के लिए हर समय उनके पास रहने वाले बोनी कपूर ही थे. इस तरह उनका रिश्ता सहानभूति से शुरू हुआ और प्रेम में बदल गया." 
बोनी कपूर के साथ श्रीदेवी ने मिस्टर इंडिया, रूप की रानी चोरों का राजा, मॉम जैसी फ़िल्में की हैं.
हालांकि ये रिश्ता आसान नहीं था क्योंकि बोनी कपूर की शादी हो चुकी थी और उनके दो बच्चे भी थे. इसे लेकर काफ़ी विवाद भी हुआ था.  
लेकिन 90 के दशक में श्रीदेवी और बोनी कपूर ने शादी कर ली.
दोनों की पारिवारिक पृष्ठभूमियां भी काफी अलग थीं. एक ओर जहां श्रीदेवी दक्षिण भारत से आई थीं तो बोनी कपूर का परिवार पंजाबी था.
जयप्रकाश चौकसे बताते हैं, "शादी के बाद श्रीदेवी ने पंजाबी रीति-रिवाज़ सीखे. अपने आप को पंजाबी परिवार में ढालने कोशिश की." 
"श्रीदेवी ने कभी भी बोनी कपूर को दक्षिण भारतीय रीति-रिवाज़ में ढलने को नहीं कहा."
"श्रीदेवी बोनी कपूर के परिवार मतलब उनके भाई और भाइयों के बच्चों के प्रति समर्पित थीं." 
"अपने ससुर सुरिंदर कपूर के 75वें जन्मदिन के लिए चेन्नई में उन्होंने बहुत बड़े कार्यक्रम का आयोजन किया था. चन्नई के बंगले पर यज्ञ पूजा हुई, पार्टी रखी गई.
"इस पार्टी में कमल हासन और रजनीकांत मेहमानों को बतौर होस्ट मिले और स्नैक्स सर्व करते दिखे क्यूंकि वे श्रीदेवी का बहुत आदर करते थे."
श्रीदेवी अपनी सेहत को लेकर बहुत ही सचेत रहती थीं और बोनी कपूर जो अपनी सेहत को लेकर लापरवाह थे, उनसे अक्सर इस मुद्दे पर बहस करती थीं.



जब श्रीदेवी ने कहा था, हम झाड़ियों के पीछे कपड़े बदलते थे

शनिवार देर रात दुबई में फ़िल्म अभिनेत्री श्रीदेवी की मौत हो गई. इस ख़बर ने पूरे फ़िल्म जगत को चौंका कर रख दिया. 
उनकी मौत का कारण कार्डियक अरेस्ट बताया गया है.   
अपने फ़िल्मी करियर में श्रीदेवी ने बरसात में फ़िल्माए गानों से धूम मचाई थी और कई सालों के ब्रेक के बाद उन्होंने 2012 में आई 'इंग्लिश-विंग्लिश' फ़िल्म से बॉलीवुड में वापसी की थी.
यह फ़िल्म ख़ासी चर्चित रही और उनके अभिनय को सराहा गया. इसके बाद उनकी फ़िल्मों का प्रशंसक बेताबी से इंतज़ार करने लगे. यह इंतज़ार पिछले साल ख़त्म हुआ जब उनकी फ़िल्म 'मॉम' रिलीज़ हुई.
फ़िल्म के प्रमोशन के दौरान उन्होंने खुलकर बीबीसी से बातचीत की. आगे पढ़ें, पिछले साल जुलाई 2017 में उन्होंने बीबीसी से क्या-क्या कहा था.
चांदनी 'फ़िल्म' में 'लगी आज सावन...', 'चालबाज़' में 'ना जाने कहां से आई है' और 'मिस्टर इंडिया' में 'काटे नहीं कटते' गाने बहुत हिट रहे और यह सभी गाने बरसात में फ़िल्माए गए थे. 
पर श्रीदेवी को बारिश में गानों का फ़िल्माया जाना किसी यातना से कम नहीं लगते थे.
बीबीसी से बातचीत में श्रीदेवी ने अपने बरसात के गानों पर टिप्पणी करते हुए कहा था, "बरसात के गाने यातना हैं. मैं उनका कतई आनंद नहीं ले सकती क्योंकि अधिकतर उन गानों को फ़िल्माते वक़्त मैं बीमार हो जाती थी."
कई दशकों तक फ़िल्मों में काम करने वालीं श्रीदेवी को बदली हुई फ़िल्म इंडस्ट्री अच्छी लगती थी. 
उनके मुताबिक, आज की अभिनेत्रियों को बहुत सारी सुविधाएं उपलब्ध हैं, इन सुविधाओं में वरदान है वैनिटी वैन.
श्रीदेवी का कहना था, "आज की महिला अदाकारा के लिए वैनिटी वैन वरदान है. हमारे वक़्त ऐसी कोई सुविधा नहीं हुआ करती थी. पेड़ों/ झाड़ियों के पीछे या बस के पीछे हम कपड़े बदला करते थे."
श्रीदेवी ने बताया की शौचालय की कमी की वजह से वो शूटिंग के दौरान पूरे दिन पानी भी नहीं पिया करती थीं. 
वहीं, अगर किसी सीन के 10 रीटेक हो जाएं तो निर्माता महंगी रील ख़त्म होने के दबाव में आ जाता था, पर आज वो दिक्कतें नहीं हैं. 
श्रीदेवी की बड़ी बेटी जाह्नवी के बारे में अटकलें लगाई जा रही थीं कि वो जल्द ही फ़िल्मों में कदम रखने वाली हैं. 
हालांकि, श्रीदेवी को लगता था कि जाह्नवी के भविष्य को लेकर बातें करना जल्दबाज़ी होगी.
ऐसी भी खबरें आई थीं कि जाह्नवी रणबीर कपूर को बहुत पसंद करती हैं, लेकिन श्रीदेवी का कहना था,"ये सब ख़बरें बहुत ही परेशान करती हैं और ये बातें महत्व देने योग्य नहीं हैं."
फ़िल्म 'इंग्लिश विंग्लिश' के पांच साल के बाद श्रीदेवी शक्तिशाली मां के क़िरदार में 'मॉम' में नज़र आईं. 
इस फ़िल्म में अक्षय खन्ना और नवाज़ुद्दीन सिद्दीकी भी अहम भूमिका में नज़र आए. देशभर में फ़िल्म 7 जुलाई को रिलीज़ हुई.  
श्रीदेवी की बेटी जाह्नवी कपूर भी बॉलीवुड में डेब्यू करने जा रही हैं. उनकी पहली फ़िल्म 'धड़क' 20 जुलाई 2018 को रिलीज़ होनी है जिसमें उनके साथ अभिनेता शाहिद कपूर के भाई ईशान खट्टर नज़र आएंगे.



ब्लॉगः वो ज़िया उल हक़ का तानाशाही दौर था और श्रीदेवी थीं सहारा

ये तब की बात है जब मैं कराची यूनिवर्सिटी में दाखिल हुआ, एक साल बाद मुझे यूनिवर्सिटी के हॉस्टल में कमरा मिला. 
पहला काम ये किया कि अपना कमरा सेट किया, दूसरा काम ये किया कि श्रीदेवी के दो पोस्टर सदर जाकर ख़रीदे और उन्हें कमरे की दीवार पर आमने-सामने चिपका दिया. 
ये तब की बात है जब भारतीय फिल्में वीसीआर पर देखना ग़ैरक़ानूनी था और पकड़े जाने पर तीन से छह महीने की सज़ा थी. 
मगर लौंडे कहां मानने वाले थे, पैसे जोड़ जाड़कर वीसीआर किराये पर लाते साथ में छह फिल्में भी होतीं. 
ये मुमकिन न था कि इनमें से कम से कम एक या दो फिल्में श्रीदेवी की न हों.
'जस्टिस चौधरी', 'जानी दोस्त', 'नया कदम', 'आग और शोला', 'बलिदान', 'सल्तनत', 'मास्टरजी', 'जाग उठा इंसान', 'इंकलाब', 'अक्लमंद', 'नज़राना', 
'आखिरी रास्ता', 'कर्मा', 'मक़सद', 'सुहागन', 'निगाहें', 'जाबांज़', 'तोहफ़ा', 'घर संसार', 'औलाद', 'सदमा', 'हिम्मतवाला', 'नगीना', 'मिस्टर इंडिया', 'चांदनी'.
हम श्रीदेवी की ग़ैरक़ानूनी भारतीय फिल्में और वो भी हॉस्टल के हॉल में सब दरवाज़े खिड़कियां खोलकर फुल वॉल्यूम के साथ देखा करते थे ताकि हॉस्टल के बाहर बनी पुलिस चौकी तक भी आवाज़ पहुंच जाए. 
ये था हमारा प्रतिरोध जनरल ज़िया-उल-हक़ की तानाशाही के ख़िलाफ़.
कभी-कभी पुलिसवाले दबी-दबी जबान में हंसते हुए कहते, 'हम तुम्हारी भावनाएं समझते हैं, लेकिन आवाज़ थोड़ी कम कर लिया करो, कभी कोई टेढ़ा अफ़सर आ गया तो हमारी पेटियां उतरते देखकर तुम्हें अच्छा लगेगा क्या?'
इन सिपाहियों की जगह हर तीन महीने बाद नए सिपाही आ जाते. पर एक सिपाही मुझे याद है, शायद जमील नाम था. 
स्पेशल ब्रांच का था इसलिए वर्दी नहीं पहनता था. हॉस्टल की चौकी पर एक साल से ज़्यादा नियुक्त रहा. 
जब उसने अपने ट्रांसफ़र का बताया तो हम चार-छह लड़कों ने कहा कि जमील आज तुम्हारी हॉस्टल की कैंटीन में दावत करते हैं. 
वह कहने लगा, दावत छोड़ो श्रीदेवी की कोई फ़िल्म दिखा दो. 
उस रात सिपाही जमील को सम्मान देने के लिए 'जस्टिस चौधरी' मंगवाई गई और पूरे सम्मान के साथ देखी गई. 
आज मैं 30-35 साल बाद सोच रहा हूं कि अगर श्रीदेवी न होती तो जनरल ज़िया-उल-हक़ की 10 साल पर फैली घुप्प तानाशाही हम लड़के कैसे काटते. 
मैंने श्रीदेवी की आख़िरी फिल्म 'चांदनी' देखी, ज़िंदगी फिर जाने कहां से कहां ले गई. 
श्रीदेवी को भी शायद पता चल गया था, इसलिए 90 के दशक में वो भी शाम के सूरज की तरह आहिस्ता-आहिस्ता नज़रों से ओझल होती चली गईं.
मैंने सुना की 'इंग्लिश-विंग्लिश' बहुत अच्छी फ़िल्म थी, फिर सुना कि 'मॉम' में श्रीदेवी ने कमाल का काम दिखाया. 
मगर कल तो श्रीदेवी ने कमाल ही कर दिया, मगर न मुझे कोई दुख है न हैरत.
वैन गॉग के बारे में सुना है कि जब उन्हें अपनी कोई पेंटिंग बहुत ज़्यादा अच्छी लगने लगती तो वो उसे फाड़ दिया करते थे. 
कल भी शायद यही हुआ श्रीदेवी की पेंटिंग शायद बनाने वाले को ज़्यादा ही भा गई. 



आख़िर छरहरी काया वाली श्रीदेवी की मौत कैसे हुई?

शनिवार देर रात जब भारत सो रहा था तो दुबई से आने वाली एक बुरी ख़बर ने सभी को हैरानी में डाल दिया. 
ख़बर इतनी भयानक थी कि काफ़ी देर तक इस पर यक़ीन नहीं हुआ और ज़्यादातर लोग इसे अफ़वाह बताते रहे या अफ़वाह होने की दुआ करने लगे. 
लेकिन कुछ ही देर में बुरी ख़बर की पुष्टि हो गई. 54 साल की उम्र में श्रीदेवी दुनिया को अलविदा कह गईं.
अब तक मिली जानकारी के मुताबिक वो दुबई में एक शादी में शिरकत कर रही थीं और वहीं उन्हें भीषण कार्डियक अरेस्ट हुआ. 
दुबली-पतली श्रीदेवी को देखकर ये कहना काफ़ी मुश्किल है कि फ़िटनेस को लेकर सजग रहने वाली सेलिब्रिटी अचानक एक दिन ऐसी बीमारी के कारण बहुत दूर चली जाएंगी.
लेकिन कार्डिएक अरेस्ट होता क्या है, ये इंसानी शरीर के लिए इतना ख़तरनाक क्यों साबित होता है और ये हार्ट फ़ेल होने या दिल का दौरा पड़ने से कैसे अलग है?
श्रीदेवी के निधन की ख़बरों में अचानक और आकस्मिक बार-बार पढ़ने को मिलेगा और इसकी वजह भी वाजिब है. 
 के मुताबिक दरअसल, कार्डिएक अरेस्ट अचानक होता है और शरीर की तरफ़ से कोई चेतावनी भी नहीं मिलती. 
इसकी वजह आम तौर पर दिल में होने वाली इलेक्ट्रिकल गड़बड़ी है, जो धड़कन का तालमेल बिगाड़ देती है. 
इससे दिल की पम्प करने की क्षमता पर असर होता है और वो दिमाग़, दिल या शरीर के दूसरे हिस्सों तक ख़ून पहुंचाने में कामयाब नहीं रहता. 
इसमें चंद पलों के भीतर इंसान बेहोश हो जाता है और नब्ज़ भी जाती रहती है. 
अगर सही वक़्त पर सही इलाज न मिले तो कार्डिएक अरेस्ट के कुछ सेकेंड या मिनटों में मौत हो सकती है.
अमरीका में प्रैक्टिस कर रहे सीनियर डॉक्टर सौरभ बंसल ने बीबीसी हिन्दी को बताया, "ये काफ़ी दुखद है. किसी ने भी इसकी कल्पना नहीं की होगी." 
"दरअसल, कार्डिएक अरेस्ट हर मौत का अंतिम बिंदु कहा जा सकता है. इसका मतलब है दिल की धड़कन बंद हो जाना और यही मौत का कारण है."
लेकिन इसकी वजह क्या होती है? 
डॉक्टर बंसल बताते हैं, "इसके कारण अलग-अलग हो सकते हैं. आम तौर पर इसकी वजह दिल का बड़ा दौरा पड़ना हो सकता है." 
"हालांकि बात ये भी है कि 54 साल की उम्र में आम तौर पर जानलेवा दिल का दौरा पड़ने का ख़तरा कम रहता है." 
"उन्हें दूसरी मेडिकल दिक्कतें पहले से भी रही हो सकती हैं, लेकिन ज़ाहिर है इसके बारे में हम लोग नहीं जानते."
 के अनुसार दिल में इलेक्ट्रिकल सिग्नल की दिक्कतें शरीर में जब रक्त नहीं पहुंचाती तो वो कार्डिएक अरेस्ट की शक्ल ले लेता है.
जब इंसान का शरीर रक्त को पम्प करना बंद कर देता है तो दिमाग़ में ऑक्सीजन की कमी हो जाती है. 
ऐसा होने पर इंसान बेहोश हो जाता है और सांस आना बंद होने लगता है.
सबसे बड़ी मुश्किल ये है कि कार्डिएक अरेस्ट आने से पहले इसके कोई लक्षण नहीं दिखते. 
यही वजह है कि कार्डिएक अरेस्ट की सूरत में मौत होने का ख़तरा कई गुना बढ़ जाता है.
इसकी सबसे आम वजह असाधारण हार्ट रिदम बताई जाती है जिसे विज्ञान की भाषा में वेंट्रिकुलर फ़िब्रिलेशन कहा जाता है. 
दिल की इलेक्ट्रिकल गतिविधियां इतनी ज़्यादा बिगड़ जाती हैं कि वो धड़कना बंद कर देता है और एक तरह से कांपने लगता है.
कार्डिएक अरेस्ट की कई वजहें हो सकती हैं, लेकिन दिल से जुड़ी कुछ बीमारियां इसकी आशंका बढ़ा देती हैं. वो ये हैं:
- कोरोनरी हार्ट की बीमारी
- हार्ट अटैक
- कार्डियोमायोपैथी
- कॉनजेनिटल हार्ट की बीमारी
- हार्ट वाल्व में परेशानी
- हार्ट मसल में इनफ़्लेमेशन
- लॉन्ग क्यूटी सिंड्रोम जैसे डिसऑर्डर
इसके अलावा कुछ दूसरे कारण हैं, जो कार्डिएक अरेस्ट को बुलावा दे सकते हैं, जैसे:
- बिजली का झटका लगना
- ज़रूरत से ज़्यादा ड्रग्स लेना
- हैमरेज जिसमें ख़ून का काफ़ी नुकसान हो जाता है
- पानी में डूबना
लेकिन क्या कार्डिएक अरेस्ट से रिकवर किया जा सकता है?
जी हां, कई बार छाती के ज़रिए इलेक्ट्रिक शॉक देने से इससे रिकवर किया जा सकता है. इसके लिए डिफ़िब्रिलेटर नामक टूल इस्तेमाल होता है.
ये आम तौर पर सभी बड़े अस्पतालों में पाया जाता है. इसमें मुख्य मशीन और शॉक देने के बेस होते हैं, जिन्हें छाती से लगाकर अरेस्ट से बचाने की कोशिश होती है. 
लेकिन दिक्कत ये है कि अगर कार्डिएक अरेस्ट आने की सूरत में आसपास डिफ़िब्रिलेटर न हो तो क्या किया जाए? 
जवाब है, CPR. इसका मतबल है कार्डियोपल्मोनरी रिससिटेशन. इसमें दोनों हाथों को सीधा रखते हुए मरीज़ की छाती पर ज़ोर से दबाव दिया जाता है. 
इसमें मुंह के ज़रिए हवा भी पहुंचाई जाती है.
ज़्यादातर लोग कार्डिएक अरेस्ट और हार्ट अटैक को एक ही मान लेते हैं. लेकिन ये सच नहीं है. दोनों में ख़ासा फ़र्क है.
हार्ट अटैक में तब आता है जब कोरोनरी आर्टिरी में थक्का जमने की वजह से दिल की मांसपेशियों तक ख़ून जाने के रास्ते में ख़लल पैदा हो जाए. 
इसमें छाती में तेज़ दर्द होता है. हालांकि, कई बार लक्षण कमज़ोर होते हैं, लेकिन दिल को नुकसान पहुंचाने के लिए काफ़ी साबित होते हैं. 
इसमें दिल शरीर के बाक़ी हिस्सों में ख़ून पहुंचाना जारी रखता है और मरीज़ होश में रह सकता है. 
लेकिन जिस व्यक्ति को हार्ट अटैक आता है, उसे कार्डिएक अरेस्ट का ख़तरा बढ़ जाता है. 
और कार्डिएक अरेस्ट में दिल तुरंत आधार पर ख़ून पहुंचाना बंद कर देता है. यही वजह है कि इसका शिकार होने पर व्यक्ति अचानक बेहोश होता है और सांस भी बंद हो जाती है.
डॉक्टर बंसल के मुताबिक, "कार्डिएक अरेस्ट का मतलब है दिल की धड़कन का बंद होना. और हार्ट अटैक के मायने हैं दिल को पर्याप्त मात्रा में ख़ून न मिलना." 
"हां, ये ज़रूर है कि ख़ून न मिलने की वजह से कार्डिएक अरेस्ट हो जाए. ऐसे में हार्ट अटैक इसकी कई वजहों में से एक है."
"एक ख़ून का थक्का कार्डिएक अरेस्ट की वजह बन सकता है. दिल के आसपास होने वाला फ़्लूइड इसका कारण बन सकता है." 
"दिल के भीतर किसी तरह के इंफ़ेक्शन से भी कार्डिएक अरेस्ट हो सकता है. इसके अलावा भी कई वजह हो सकती हैं."
"दुबई में डॉक्टरों ने इस बात का पता लगाया होगा या लगा रहे होंगे कि श्रीदेवी को कार्डिएक अरेस्ट क्यों हुआ. शायद उन्हें अब तक इसकी वजह पता भी चल गई हो."
हार्ट अटैक में आर्टिरी का रास्ता रुकने से ऑक्सीजन वाला ख़ून दिल के एक ख़ास हिस्से तक नहीं पहुंचता. 
अगर इसका रास्ता तुरंत आधार पर नहीं खोला जाता तो उसके ज़रिए दिल के जिस हिस्से तक ख़ून पहुंचता है, उसे काफ़ी नुकसान होना शुरू हो जाता है.
हार्ट अटैक के मामले में इलाज मिलने में जितनी देर होगी, दिल और शरीर को उतना ज़्यादा नुकसान होता जाएगा. 
इसमें लक्षण तुरंत भी दिख सकते हैं और कुछ देर में भी. इसके अलावा हार्ट अटैक आने के कुछ घंटों या कुछ दिनों बाद तक इसका असर देखने को मिल सकता है.
सडन कार्डिएक अरेस्ट से अलग हार्ट अटैक में दिल की धड़कन बंद नहीं होती. 
इसलिए कार्डिएक अरेस्ट की तुलना हार्ट अटैक में मरीज़ को बचाए जाने की संभावना कहीं ज़्यादा होती हैं.
दिल से जुड़ी ये दोनों बीमारियां आपस में गहरी जुड़ी हैं. दिक्कत ये भी है कि हार्ट अटैक के दौरान और उसकी रिकवरी के दौरान भी कार्डिएक अरेस्ट आ सकता है. 
ऐसा ज़रूरी नहीं कि हार्ट अटैक आने पर अरेस्ट हो ही जाए, लेकिन आशंका ज़रूर रहती है. 
 के मुताबिक कार्डियोवैस्कुलर बीमारियां दुनिया में करीब 1.7 करोड़ सालाना मौत के लिए ज़िम्मेदार है. ये कुल मौतों का 30 फ़ीसदी है. 
विकासशील देशों की बात करें तो ये एचआईवी, मलेरिया और टीबी की संयुक्त मौतों से दोगुनी मौत के लिए ज़िम्मेदार है. 
एक अनुमान के मुताबिक दिल की बीमारियों से होने वाली मौतों में सडन कार्डिएक अरेस्ट से होने वाली मौतों की हिस्सेदारी 40-50 फ़ीसदी है. 
दुनिया भर में कार्डिएक अरेस्ट से बचने की दर एक फ़ीसदी से भी कम है और अमरीका में ये क़रीब 5 फ़ीसदी है.
दुनिया भर में कार्डिएक अरेस्ट से होने वाली मौत इस बात का संकेत है कि इसकी जानलेवा क्षमता से बचना आसान नहीं है. 
इसके लिए वैकल्पिक रणनीतियों पर भी काम किया जा रहा है. 
कार्डिएक अरेस्ट से रिकवर करने में मदद करने वाले टूल आसानी से उपलब्ध नहीं हैं और विकासशील देशों में हालात और ख़राब हैं.



चिरनिद्रा में लीन श्रीदेवी आख़िरी सफ़र पर.. अलविदा

श्रीदेवी को अलविदा कहने और श्रद्धांजलि देने के लिए बॉलीवुड के कई सितारे और उनके फ़ैंस मुंबई के सेलीब्रेशन स्पोर्ट्स क्लब में इकट्ठा हुए.
फिलहाल श्रीदेवी के शव को विले पार्ले समाज दाह संस्कार स्थल लेकर जाया जा रहा है.
सड़कों पर श्रीदेवी के समर्थकों की भीड़ है
शनिवार को दुबई में उनका निधन हो गया था. मंगलवार को उनका पार्थिव शरीर मुंबई लाया गया और अंतिम दर्शन के लिए मुंबई के एक क्लब में रखा गया है.
बुधवार शाम श्रीदेवी का अंतिम संस्कार होना है. 54 वर्षीय श्रीदेवी का दुबई के एक होटल के एक कमरे के बाथटब में शव पाया था.
दुबई पुलिस की रिपोर्ट में कहा गया कि श्रीदेवी की मौत होश खो देने के बाद दुर्घटनावश डूबने से हुई.
श्रीदेवी का नाम बॉलीवुड की उन चंद अभिनेत्रियों में लिया जाता है जो बॉक्स ऑफिस पर कामयाबी की गारंटी के तौर पर देखा जाता था. 
इसे त्रासदी ही कहा जाएगा कि आज से ठीक 21 साल पहले 28 फरवरी के दिन ही श्रीदेवी की 'जुदाई' रिलीज़ हुई थी.



ब्लॉग: सपनों में गुम हो गईं सुरमई अँखियों वाली श्रीदेवी

श्रीदेवी मुझसे तेरह साल बड़ी थीं. मैं जब तेरह साल का था, तब वह भारतीय सिनेमा के शिखर पर थीं.
'हिम्मतवाला', 'सदमा', 'आख़िरी रास्ता', 'नगीना' और 'मिस्टर इंडिया' के अलावा तीस से ज़्यादा फ़िल्मों के ज़रिए उनका जादू लोगों के सामने था.
अपने हमउम्र दोस्तों के साथ हम शर्त लगाते थे कि श्रीदेवी के मुकाबले में कौन है. वो एक किस्म की अंताक्षरी होती थी जिसमें फ़िल्मों के नाम गिनाने होते थे.
तब न मोबाइल था, न गूगल; ज़ाहिर है, कामयाब और लोकप्रिय फ़िल्मों के नाम ही हम जानते थे. श्रीदेवी के हिस्से में ज़्यादा फ़िल्में आती थीं.
ये रेखा और जया भादुड़ी के बाद का ज़माना था और माधुरी दीक्षित आने ही वाली थीं.
उन दिनों सिनेमा के सितारे हमारे लिए आसमान में चमकने वाले सितारों की तरह थे. इसलिए बरसों बाद जब हमने सामने से श्रीदेवी को देखा तो यक़ीन करना मुश्किल था.
हालांकि उनके पास बोनी कपूर खड़े थे, लेकिन मैं एकटक श्रीदेवी को देखे जा रहा था. वह कोई अवॉर्ड फ़ंक्शन था और वह स्टेज पर किसी को अवॉड देने आई थीं.
मुझे उस पूरे दृश्य में सिर्फ श्रीदेवी की याद है. न दूसरी शख्सियत, न उनके अलावा चारों तरफ़ बिखरी हुई रोशनी. सिर्फ़ और सिर्फ़ श्रीदेवी. 
उनका सम्मोहन शायद हमारी उम्र के तमाम लोगों पर रहा होगा. सन नब्बे के बाद हमने बहुत अच्छी और बेहद ख़ूबसूरत अभिनेत्रियां देखी हैं. 
लेकिन श्रीदेवी का चुलबुलापन और चेहरे पर तराशी हुई संजीदगी से खाली हुई जगह किसी ने नहीं भरी. हालांकि बीच-बीच में वो आती रहीं और दर्शकों को चौंकाती रहीं.
यही दौर था, जब प्राइवेट टेलीविज़न पर पुरानी फ़िल्में बेतहाशा दिखाई जाने लगीं और श्रीदेवी कभी परिदृश्य से ओझल नहीं हो पाईं.
'मिस्टर इंडिया' हमने कितनी ही बार देखी होगी और मोगैंबो के अलावा उन पर फ़िल्माए गए गीतों में उलझे और खोए रहे होंगे. 
चाहे 'करते हैं हम प्यार मिस्टर इंडिया से' हो या 'सॉरी दीदी अब हम नहीं करेंगे शोर' हो या 'बिजली गिराने मैं हूं आई, कहते हैं मुझको हवा-हवाई.'
इस वक़्त जब उनके नहीं होने की ख़बर दिमाग़ में असहज कर देने वाले घंटे की तरह बज रही है, ये गाने पूरे शरीर के रोमछिद्रों पर तैर रहे हैं.
उन दिनों हमारा परिवार दरभंगा में रहता था. मैं आठवीं कक्षा का विद्यार्थी था. मेरे बाबूजी थोड़े दिनों के लिए मोहम्मदपुर नाम के एक क़स्बे में एक स्कूल के प्रधानाचार्य थे.
मोहम्मदपुर दरभंगा से सीतामढ़ी की ओर जाने वाली रेल लाइन के बीचोंबीच पड़ता था. 
अपेक्षाकृत पिछड़ी जगह थी, जहां हाट लगती थी और स्थाई बाज़ार जैसी कोई चीज़ नहीं थी, लेकिन एक सिनेमा हॉल था वहां, बांस की एक लंबी-सी झोंपड़ी. 
एक रुपये में फ़िल्म दिखाई जाती थी और नीचे ज़मीन पर फैले हुए भूसे पर बैठना होता था. मुझे याद है, मैंने वहां 'हिम्मतवाला' देखी थी.
यह फ़िल्म 1983 में रिलीज़ होकर पूरे हिंदुस्तान से उतर चुकी थी. यही वो फ़िल्म थी, जहां से मुझे श्रीदेवी की फ़िल्में देखने का जुनून सवार हुआ था.
उन्हीं दिनों 'नगीना' फ़िल्म भी रिलीज़ हुई थी और मुझे याद है, हमारे घर में किसी की शादी हुई थी और नए पाहुन सबको 'नगीना' दिखाने ले गए थे. 
छोटा होने की वजह से मुझे नहीं ले जाया गया था और बहुत बाद में मैंने ये फ़िल्म किसी बारात में देखी थी.
तब बारातियों के मनोरंजन के लिए वीसीपी पर फ़िल्में दिखाए जाने का चलन शुरू हो चुका था.
सरस्वती पूजा जैसे उत्सवों में हम सड़क पर निकलते तो लगभग लाउडस्पीकर पर ये गाना गूंजता हुआ मिलता था-  'मैं तेरी दुश्मन दुश्मन तू मेरा; मैं नागिन तू सपेरा!'
मुझे हैरानी तब होती थी जब बारात के साथ चलने वाली बैंड पार्टी भी इस गाने को बड़े उत्साह के साथ गाती थी.
पुरानी अभिनेत्रियों के नए रूप हमें सोते से जगाते हैं कि 'सब दिन होत न एक समाना'.
वहीदा रहमान, वैजयंती माला, शर्मिला टैगोर और जया भादुड़ी उम्र के साथ ढलती गईं, लेकिन दो अभिनेत्रियां कभी उम्रदराज़ नहीं हो पाईं- रेखा और श्रीदेवी.
श्रीदेवी के नहीं होने की ख़बर के साथ जो चीज़ मेरे ज़ेहन में सबसे पहले आई, वह थी कि हम उन्हें हमेशा एक ही शक्ल और सूरत में याद कर पाएंगे.
लंबे समय बाद जब वह 'इंग्लिश विंग्लिश' फ़िल्म में दिखीं, तब भी उनकी काया में ज़्यादा बदलाव नहीं था. अव्वल अभिनय का एक नया रंग और चढ़ गया था.
'मॉम' में भी हमने उन्हें वैसा का वैसा देखा, जैसे अस्सी के दशक में वह दिखती थीं. 
हम कह सकते हैं कि रूप और गुण को हूबहू रखने के लिए उन्होंने दृढ़ इच्छाशक्ति का अमरफल चख लिया था. लेकिन श्रीदेवी मुझे याद रहेंगी 'सदमा' फ़िल्म के लिए. 
एक अबोध, सिरफिरी और दिमाग़ी रूप से कमज़ोर लड़की का हिला देने वाला किरदार और कमल हसन के आंसू यादों के दरवाज़े पर हमेशा खड़े रहते हैं.
ख़ास कर वो गीत- 'सुरमई अखियों में नन्हा-मुन्ना इक सपना दे जा रे, निंदिया के उड़ते पाखी रे, अखियों में आजा साथी रे... रा री रा रुम, ओ रा री रुम!'
और वो आख़िरी दृश्य, जब स्वस्थ होकर रेल में बैठी श्रीदेवी जा रही हैं और कमल हासन खिड़कियों के पास लंगड़ाते हुए दौड़ रहे हैं. 
आज हम सब सदमा के सोमप्रकाश (कमल हासन) की तरह बदहवास हैं और श्रीदेवी हमें पहचानने से इनकार कर रही हैं.
बहरहाल, अलविदा श्रीदेवी! आप हमें बहुत याद आएंगी.



श्रीदेवी, आख़िरी बार गले लगाने के लिए शुक्रिया: कमल हासन

श्रीदेवी के अचानक निधन से उनके सभी प्रशंसक और को-स्टार सदमे में हैं. साउथ फ़िल्म इंडस्ट्री के सुपरस्टार कमल हासन ने एक वीडियो जारी कर उन्हें श्रद्धांजलि दी है. 
वीडियो में कमल हासन की आंखें आंसुओं से भरी नज़र आ रही हैं और उनकी आवाज़ ग़म से रुंधी हुई है.
कमल हासन ने श्रीदेवी के साथ करीबन 27 फ़िल्में की हैं. उन्होंने कहा, "श्रीदेवी में हैरान करने वाली प्रतिभा थी और ये प्रतिभा उन्हें किस्मत से नहीं मिली थी, वो इसकी हक़दार थीं. उन्होंने इसके लिए बचपन से काम किया था."
उन्होंने आगे कहा, ''मैं भी चाइल्ड आर्टिस्ट रहा हूं. मैं उन्हें टीनएज से जानता हूं. उस वक़्त वो मेरे गुरु श्री बालचंद्र के साथ काम कर रही थीं. गुरु जी कभी-कभी मुझे उनके साथ काम करने और उनका काम सुधारने की ज़िम्मेदारी दे दिया करते थे."
कमल हासन को लगता है कि श्रीदेवी शुरुआत में उतनी प्रतिभाशाली नहीं थीं लेकिन उन्होंने हर दिन काम सीखकर इसे विकसित किया. 
उन्होंने कहा, "वो जितनी जल्दी क़ामयाबी की सीढ़ियों पर चढ़ीं, उसने मुझे अचरज में डाल दिया. उन्होंने हर क़दम पर मेहनत की. हम दोनों एक दूसरे को पसंद करते थे लेकिन हमारे रास्ते अलग हो गए."
कमल हासन ने श्रीदेवी के साथ हुई अपनी आख़िरी मुलाक़ात की यादें भी साझा कीं. 
उन्होंने बताया, "उन्होंने मुझे गले लगाया और इसके लिए मैं उनका आभारी हूं. अभी मेरे कानों में सदमा फ़िल्म का गाना गूंज रहा है."
कमल हासन ने कहा कि वो श्रीदेवी की बेटियों और उनके पति बोनी कपूर के लिए बहुत दुखी हैं. 
उन्होंने कहा, "उनका परिवार उनसे बहुत प्यार करता है. वो अपनी बेटियों से बहुत प्यार करती थीं. मैं इस बात के लिए उनका मज़ाक भी उड़ाता था. मुझे ये सारी मासूम बातें याद आएंगी."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
पर फ़ॉलो भी कर सकते हैं.)



मैं अगर आज ज़िंदा हूं तो सिर्फ श्रीदेवी की वजह से: हरीश अय्यर

श्रीदेवी के निधन के बाद उनके चाहनेवाले सदमे में हैं. इस ग़मगीन माहौल में श्रीदेवी का एक ऐसा प्रशंसक भी है, जो उनकी अचानक हुई मौत से टूट सा गया है.
वो शख़्स हैं जाने-माने समलैंगिक अधिकार कार्यकर्ता हरीश अय्यर. उन्होंने एक बार कहा था कि अगर आज वो ज़िंदा हैं तो श्रीदेवी की वजह से.
हरीश ने अपने बचपन में वो त्रासदी देखी और बर्दाश्त की थी जो किसी भी बच्चे को तोड़कर रख सकती है. हरीश के एक करीबी शख़्स ने सालों तक उनका यौन शोषण किया था. 
ये वो वक़्त था जब हरीश तकरीबन रोज़ गैंगरेप झेलते थे लेकिन किसी को इस बारे में कुछ बता नहीं पाते थे. ऐसे में श्रीदेवी की फ़िल्मों ने उन्हें जीने का हौसला दिया. उन्होंने अपने एक लेख में इसका विस्तार से ज़िक्र किया है.
हरीश चर्चित टीवी कार्यक्रम 'सत्यमेव जयते' में बच्चों के साथ होने वाले यौन हमलों के बारे में बात करने के लिए आए थे और वहां उनकी मुलाक़ात श्रीदेवी से हुई थी.
श्रीदेवी ने हरीश का हाथ अपने हाथ में लेते हुए कहा था कि वो उनके हीरो हैं. इसके बाद हरीश उनके और भी ज़्यादा मुरीद हो गए.
अभी हरीश के सोशल मीडिया अकाउंट्स पर नज़र डालें तो हर तरफ़ श्रीदेवी ही नज़र आती हैं. उनकी फ़ेसबुक और ट्विटर प्रोफ़ाइल से लेकर फ़ीड्स तक.
हरीश समलैंगिक हैं लेकिन वो कहते हैं कि उन्हें श्रीदेवी पर 'क्रश' है. एक फ़ेसबुक पोस्ट में उन्होंने लिखा है कि वो अपनी शादी में श्रीदेवी को बुलाना चाहते थे लेकिन इससे पहले वो हमेशा के लिए चली गईं.
बीबीसी के साथ ख़ास फ़ेसबुक लाइव में हरीश ने कहा, "जब मैं उनकी फ़िल्में देखता था एक दूसरी दुनिया में चला जाता था. श्रीदेवी जो भी फ़िल्में चुनती थीं, जो किरदार चुनती थीं और जिस तरीके से उस किरदार को निभाती थीं वो मुझे हालात से लड़ने को प्रेरित करता था."
हरीश आगे कहते हैं, "जिस तरह वो नागिन बनकर अपने दुश्मन को काटती थीं और उसका ख़ात्मा करती थीं, वो मुझे यक़ीन दिलाता था कि मैं भी अपने साथ बुरा करने वालों को हरा पाऊंगा."
हरीश अय्यर श्रीदेवी की याद में 'श्रीदेवी सिनेमा फ़ॉर सोशल ट्रांसफॉर्मेशन' नाम की एक पहल शुरू करने जा रहे हैं. 



क्या श्रीदेवी को दिल की बीमारी का ख़तरा था?

श्रीदेवी इस दुनिया से चलीं गईं, लेकिन उनकी मौत अपने पीछे कई सवाल छोड़ गई. 
उनकी मौत के पीछे कार्डिएक अरेस्ट को वजह बताया जा रहा है.
श्रीदेवी महज़ 54 साल की थीं. अमूमन सेहत पर बहुत ज़्यादा ध्यान देने वाले फ़िल्मी सितारों के लिए ये उम्र नहीं होती दुनिया से चले जाने की.  
आम धारणा है कि अक्सर इस उम्र में महिलाओं में हृदय रोग की संभावना न के बराबर होती है. क्या वाक़ई में ऐसा है? 
मेडिकल के पेशे से जुड़े डॉक्टरों के मुताबिक श्रीदेवी की मौत महिलाओं के लिए एक सबक है. 
इंडियन मेडिकल एसोशिएसन ने श्रीदेवी की मौत पर श्रद्धांजिल देते हुए कहा है कि अब ज़रूरत इस बात की है कि महिलाओं में कार्डिएक डेथ के लिए जागरूकता अभियान चलाया जाए. इस अभियान को वो श्रीदेवी को समर्पित करना चाहते हैं. 
इंडियन मेडिकल एसोसिएशन के डॉक्टर के के अग्रवाल के मुताबिक 'महिलाओं में प्री मेनोपॉज़ हार्ट की बीमारी नहीं होनी चाहिए.' 
इसके पीछे महिलाओं में पाए जाने वाले सेक्स हॉर्मोन हैं जो उन्हें दिल की बीमारी से बचाते हैं. 
लेकिन पिछले कुछ समय में महिलाओं में प्री मेनोपॉज़ वाली उम्र में भी हार्ट अटैक जैसे बीमारियां बढ़ी हैं. 
डॉ. अग्रवाल के मुताबिक '10 हार्ट अटैक में तीन हार्ट अटैक महिलाओं में हो रहे हैं. ये होना नहीं चाहिए.' 
महिलाओं में जब भी हार्ट अटैक या फिर कार्डिएक अरेस्ट होता है पुरुषों के मुकाबले वो ज़्यादा गंभीर होता है. 
महिलाओं में हार्ट अटैक सांस लेने में दिक्कत से भी शुरू हो सकती है. 
अक्सर उनमें अटैक साइलेंट आता है. श्रीदेवी के मामले में भी ऐसा ही कुछ हुआ सा लगता है. 
डॉ. अग्रवाल के मुताबिक महिलाओं में बीमारी की पहचान और इलाज दोनों देरी से शुरू होता है. 
ऐसा इसलिए क्योंकि महिलाएं अपने सीने में दर्द को हल्के में लेती हैं. वो समझती नहीं है और अस्पताल देरी से जाती हैं, जबकि पुरुष अस्पताल जल्दी जाते हैं. 
औरतों में ज्यादा डर ब्रेस्ट कैंसर का होता है. हालांकि आंकड़े उल्टी कहानी बयान करते हैं. 
डॉ. अग्रवाल के मुताबिक दुनिया भर में महिलाओं में ब्रेस्ट कैंसर से होने वाली मौत कम हैं और हार्ट अटैक से होने वाली ज़्यादा हैं. 
इसलिए आज महिलाओं में हृदय से जुड़ी बीमारी के लिए जागरूकता फ़ैलाने की ज़्यादा ज़रूरत  है.  
महिलाओं में इलेक्ट्रो कार्डियोग्राम यानी इसीजी का डेटा अक्सर सही नहीं आता. 
वो इसलिए क्योंकि इसीजी के दौरान महिलाओं में इलेक्ट्रोड दूसरी जगह लगते हैं. 
अमरीका में चल रही 
भी महिलाओं और हृदय रोग पर लंबे समय से इस पर शोध कर रही है. 
उस स्टडी के मुताबिक :
कोरोनरी हार्ट की बीमारी की वजह से मरने वाले पुरुषों के मुकाबले कोरोनरी हार्ट की बीमारी से मरने वाली महिलाओं की संख्या आधी होती है. 
फ़िल्म स्टार श्रीदेवी के मामले में ये भी एक वजह हो सकती है. दुबई से छपने वाले खलीज़ टाइम्स के मुताबिक संजय कपूर ने उन्हें बताया की श्रीदेवी को हार्ट से संबंधित कोई दिक्कत पहले नहीं थी. 
श्रीदेवी की मौत से सबक लेते हुए महिलाएं आज से भी हृदय रोग के लिए सजग हो सकती है. 
डॉ. के के अग्रवाल के मुताबिक अब भी देर नहीं हुई है. इसके लिए कुछ आसान से तरीके हैं जिनका इस्तेमाल किया जा सकता है.



सिख विरोधी दंगे: राजीव गांधी ने कहा था, 'बड़ा पेड़ गिरने पर हिलती है धरती...'

31 अक्टूबर को इंदिरा गांधी की हत्या कर दी गई थी और इसके अगले रोज़ से ही दिल्ली और देश के दूसरे कुछ हिस्सों में सिख विरोधी दंगे भड़क उठे.
कुछ साल पहले इन दंगों पर नज़र डालने वाली एक किताब 'व्हेन ए ट्री शुक डेल्ही' छपी थी.
इसमें दंगे की भयावहता, हताहतों और उनके परिजनों के दर्द और राजनेताओं के साथ पुलिस के गठजोड़ का सिलसिलेवार ब्यौरा है.
"जब इंदिरा जी की हत्या हुई थी़, तो हमारे देश में कुछ दंगे-फ़साद हुए थे. हमें मालूम है कि भारत की जनता को कितना क्रोध आया, कितना ग़ुस्सा आया और कुछ दिन के लिए लोगों को लगा कि भारत हिल रहा है. जब भी कोई बड़ा पेड़ गिरता है तो धरती थोड़ी हिलती है."
19 नवंबर, 1984: ये शब्द कहे थे तत्कालीन प्रधानमंत्री और इंदिरा गाँधी के उत्तराधिकारी उनके पुत्र राजीव गाँधी ने बोट क्लब में इकट्ठा हुए लोगों के हुजूम के सामने.
कोई ज़िक्र नहीं था उन हज़ारों सिखों का जो अनाथ और बेघर हो गए थे बल्कि ये वक्तव्य उनके ज़ख़्मों पर नमक छिड़कने जैसा था.
इससे यह संदेश गया- 'मानो इन हत्याओं को सही ठहराने की कोशिश की जा रही थी.' इस वक्तव्य ने उस समय काफ़ी सनसनी मचाई थी और उसको जायज़ ठहराने में काँग्रेस पार्टी को अभी भी काफ़ी मशक्कत करनी पड़ती है.
पार्टी के नेता सलमान खुर्शीद कहते हैं, "किस लक्ष्य से और किस कारण से यह कहा गया, ये तो उसी व्यक्ति से पूछा जा सकता है जो कहता है. समझने वाले क्या समझते हैं, वह समय पर, संदर्भ पर, उसे लेकर मन में क्या बात है, इस पर निर्भर करता है."
खुर्शीद कहते हैं, "मैं अपने दिवंगत नेता राजीव जी को जानता था. संवेदनशील और उदार चरित्र के व्यक्ति थे. मैं यह नहीं मानता हूँ कि उन्होंने किसी संकीर्ण दृष्टि से ऐसी बात कही होगी."
वह कहते हैं, "तब भी वह बात किसी को चुभी है तो राजीव जी होते तो वो स्वयं कहते कि मैं यह नहीं कहना चाहता था. मेरे मन में भी उतना ही दुख है. मैं भी किसी को खो बैठा था. मैं जानता हूँ कि खोने की पीड़ा क्या होती है."
हिंसा की शुरुआत उस समय हुई थी जब इंदिरा गाँधी की हत्या का समाचार सुन तत्कालीन राष्ट्रपति ज्ञानी ज़ैल सिंह उत्तरी यमन की अपनी यात्रा समय से पहले ख़त्म कर दिल्ली लौटे थे.
जब ज़ैल सिंह हवाई अड्डे से इंदिरा गाँधी के दर्शन करने अखिल भारतीय आयुर्विज्ञान संस्थान (एम्स) जा रहे थे तो आरके पुरम के पास उनकी मोटर के काफ़िले पर हमला हुआ था.
तरलोचन सिंह उस समय उनके प्रेस अधिकारी थे जो बाद में राष्ट्रीय अल्पसंख्यक आयोग के अध्यक्ष बने.
वह बताते हैं, "ज्ञानी जी हवाई अड्डे से सीधे एम्स के लिए रवाना हुए. उनकी कार सबसे आगे थी. उनके पीछे सचिव और उसके पीछे मेरी कार थी. हम जैसी ही आरके पुरम इलाके में पहुंचे, आगे की दोनों कारें निकल गईं."
तरलोचन बताते हैं, "मेरी कार के सामने जलती मशालें लेकर कुछ लोग आ गए और हमारे ऊपर मशालें फेंकी गईं. लेकिन ड्राइवर ने किसी तरह से बचाकर मुझे घर तक पहुंचाया."
वह कहते हैं, "उधर ज्ञानी जी जैसे ही इंदिरा जी के दर्शन करके एम्स से नीचे उतरे, लोगों ने उन्हें घेर लिया और उनकी कार को रोकने की कोशिश की. ज्ञानी जी के सुरक्षाकर्मियों ने बड़ी मशक्कत के बाद उन्हें वहाँ से सुरक्षित निकाला."
ये तो शुरूआत थी. आने वाले दो दिनों में सिखों के साथ क्या सलूक होने वाला था, इसकी कल्पना किसी ने भी नहीं की थी.
दो नवंबर, 1984: इंडियन एक्सप्रेस के संवाददाता राहुल बेदी अपने दफ़्तर मैं बैठे हुए थे. उनको ख़बर मिली कि त्रिलोकपुरी के ब्लॉक नंबर 32 में क़त्लेआम हो रहा था.
बेदी बताते हैं, "मोहन सिंह नाम का एक व्यक्ति हमारे दफ़्तर में आया और उसने बताया कि त्रिलोकपुरी में क़त्लेआम हो रहा है. इसके बाद मैं अपने दो साथियों को लेकर वहाँ गया लेकिन किसी ने हमें वहाँ तक पहुंचने नहीं दिया क्योंकि उस ब्लॉक के रास्ते में हज़ारों लोग जमा थे."
बेदी बताते हैं, "जब हम शाम के वक्त वहाँ पहुँचे तो देखा कि कोई ढाई सौ गज़ लंबी गली में लोगों की लाशें और कटे हुए अंग बिखरे हुए थे. हालत यह थी कि उस गली में चलना भी मुश्किल हो रहा था. पैर रखने तक की जगह नहीं थी.
बेदी कहते हैं, "औरतों और बच्चों तक को नहीं छोड़ा गया था. बाद में मालूम हुआ कि 320 लोगों की हत्या की गई. मैं वो भयानक मंज़र कभी नहीं भूल सकता. शाम के सात-साढ़े सात बजे का वक़्त था. इलाके को कोई 8-10 हज़ार लोगों ने घेरा हुआ था. इसके बावज़ूद चारों ओर सन्नाटा पसरा था."
एक और हादसा हुआ भारतीय वायुसेना के ग्रुप कैप्टन मनमोहन वीर सिंह तलवार के साथ जो वर्ष 1971 में महावीर चक्र से सम्मानित हो चुके थे. पाँच हज़ार लोगों की भीड़ ने उनके घर को घेरकर उसमें आग लगा दी.
हमारे बहुत प्रयासों के बाद भी तलवार आपबीती बताने को तैयार नहीं हुए कि "पुराने जख़्मों को मत कुरेदिए."
हाँ, आजकल अमरीका के कैलीफोर्निया में जा बसे जसवीर सिंह ने अपनी कहानी ज़रूर सुनाई.
जसवीर बताते हैं, "यमुना पार शाहदरा में मेरा संयुक्त परिवार था. परिवार के 26 लोगों का क़त्ल कर दिया गया. हमारी माँ-बहनों से पूछो कि कैसे वे 33 वर्षों से विधवा का जीवन गुज़ार रहीं हैं."
जसवीर कहते हैं, "हमारे कुटुंब में पूरे परिवार को मार डाला. बच्चों के सिर से बाप का साया उठ गया. कोई ज़ेबकतरा बन गया, किसी को स्मैक की लत लग गई."
सबसे बडा सवाल उठा पुलिस की भूमिका पर. पुलिस ने न सिर्फ़ शिकायतों की अनदेखी की, बल्कि कई मामलों में सिखों पर हुए हमलों में भीड़ का साथ दिया.
दंगों के बाद सिखों की तरफ़ से लड़ने वाले वकील और "व्हेन ए ट्री शुक डेल्ही" के सह-लेखक हरविंदर सिंह फूल्का कहते हैं, "पुलिस ने सिखों को बचाने के बजाए उन्हीं के ख़िलाफ़ कार्रवाई की."
फूल्का बताते हैं, "कल्याणपुरी थाने में तक़रीबन 600 लोगों को मारा गया. पहली नवंबर को ज़्यादातर क़त्लेआम हुआ. पुलिस ने वहाँ 25 लोगों को हिरासत में लिया और सभी लोग सिख थे."
वे कहते हैं, "एक और दो नवंबर को इनके अलावा किसी को गिरफ़्तार नहीं किया गया. इतना ही नहीं पुलिस ने सिखों को पकड़कर भीड़ के हवाले कर दिया."
सवाल उठता है कि यह सब कुछ अचानक हुआ या फिर इसके लिए बाक़ायदा योजना बनाई गई थी.
किताब के लेखक मनोज मित्ता मानते हैं कि सब कुछ राजनीतिक नेताओं के इशारे पर हुआ.
पहले दिन यानी 31 अक्तूबर को छिटपुट हिंसा हुई लेकिन एक और दो नवंबर को जो कुछ हुआ, वह बिना योजना के नहीं हो सकता था.
मित्ता कहते हैं, "जिस दिन इंदिरा गाँधी की हत्या हुई उस दिन जो घटनाएँ हुईं, उन्हें आप स्वाभाविक कह सकते हैं, लेकिन उस दिन किसी सिख का क़त्ल नहीं हुआ था."
वे बताते हैं, "क़त्ल की शुरुआत पूरे 24 घंटों के बाद यानी अगले दिन एक नवंबर से हुई थी."
मित्ता का कहना है, "नेताओं ने अपने-अपने इलाकों में बैठकें की और अगले दिन लोग हथियारों के साथ पूरी तैयारी से निकले थे. पुलिस उन्हें नज़रअंदाज़ कर रही थी. उनकी मदद कर रही थी."
हरविंदर सिंह फूल्का का भी तर्क है कि जिस तरह से इन घटनाओं को अंज़ाम दिया गया, उससे साफ़ ज़ाहिर होता है कि सब कुछ योजनाबद्ध था.
वे कहते हैं, "भीड़ के पास इस बात की सूची थी कि किस घर में सिख रहते हैं. उन्हें हज़ारों लीटर केरोसीन मुहैया कराया गया. ज्वलनशील पाउडर उन्हें दिया गया. जो लोहे की छड़ें लोगों के हाथों में थी, वे एक आकार-प्रकार की थीं."
एक सवाल यह भी उठता है कि पुलिस ने ऐसा क्यों किया? उसने अपने फ़र्ज़ को क्यों नहीं निभाया. आखिर क्यों पुलिस राजनीतिज्ञों के हाथों में खिलौना बन गई.
वरिष्ठ पुलिस अधिकारी वेद मारवाह को 1984 के सिख विरोधी दंगों में पुलिस की भूमिका की जाँच की जिम्मेंदारी सौंपी गई थी.
वे कहते हैं, "पुलिस एक औज़ार के समान है और आप जैसा चाहें वैसा इसका इस्तेमाल कर सकते हैं. जो पुलिस अधिकारी बहुत अधिक महत्वाकांक्षी होते हैं वे देखते हैं कि राजनेता उनसे क्या चाहते हैं. वो इशारों में बात समझते हैं. उन्हें लिखित या मौखिक आदेश देने की ज़रूरत नहीं होती."
वे बताते हैं, "जिन इलाकों में पुलिस नेताओं के इशारों पर कठपुतली नहीं बनीं, वहाँ तो स्थिति नियंत्रण में रही. मसलन चाँदनी चौक में इतना बड़ा गुरुद्वारा है. वहाँ किसी की जान को नुक़सान नहीं पहुँचा क्योंकि उस वक़्त मैक्सवेल परेरा पुलिस उपायुक्त थे. उन्होंने पुख़्ता प्रबंध किए कि चाँदनी चौक में कोई गड़बड़ी न होने पाए. गड़बड़ी वहाँ हुई जहाँ पुलिस ने राजनीति के दबाव के सामने घुटने टेक दिए."
दंगों के 21 साल बाद प्रधानमंत्री मनमोहन सिंह ने संसद में इसके लिए माफ़ी माँगी और कहा कि जो कुछ भी हुआ, उससे उनका सिर शर्म से झुक जाता है.
लेकिन क्या इतना कहने भर से ही सरकार का फ़र्ज़ पूरा हो गया? क्या इससे आज़ाद भारत के सबसे सबसे बुरे हत्याकांड की यादें मिट गईं?
कांग्रेस के वरिष्ठ नेता सलमान खुर्शीद कहते हैं, "इसका ज़बाव तो वही दे सकता है जो न्याय की अपेक्षा करता है. मैं कहूँ कि न्याय मिल गया है तो वे कहेंगे कि आपने दर्द देखा ही कहां हैं? आप कैसे कह सकते हैं कि न्याय मिला या नहीं मिला? जिसने चोट खाई है, जिसे दर्द हुआ है, वही इसका ज़बाव दे सकता है."
1984 के बाद भी भारत में दंगों का सिलसिला रुका नहीं है. वर्ष 1988 के भागलपुर दंगे, वर्ष 1992-93 के मुंबई दंगे और वर्ष 2002 के गुजरात दंगे.
लेकिन कितने ऐसे लोग हैं जिन्हें दंगे करवाने के ज़ुर्म में सज़ा मिली? शायद यही कारण है कि इस तरह की घटनाएँ आज के भारत में भी होती रहती हैं.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
पर फ़ॉलो भी कर सकते हैं.)



जापान, सिंगापुर, पाक तक फैली थी श्रीदेवी की शोहरत

भारत में तो श्रीदेवी ने दिलों पर राज किया है, भारत से बाहर पाकिस्तान और दूसरे देशों में भी उनका जलवा कम नहीं था.
पाकिस्तान में भी ट्विटर पर श्रीदेवी को लेकर चर्चा जारी है. 
पाकिस्तानी पत्रकार हामिद मीर ने ट्वीट करके बताया कि रविवार को वहाँ के टीवी चैनल जिओ न्यूज़ ने हेडलाइन्स में पहले पाँच मिनट तक श्रीदेवी को याद किया. 
सिंगापुर में तो एक रेस्तरां सिर्फ़ इसलिए मशहूर है क्योंकि वहाँ श्रीदेवी जैसी और उनके नाम पर एक गुड़िया है.
जापान जैसे देशों में भी श्रीदेवी का ख़ूब नाम था और वहाँ की मीडिया में भी श्रीदेवी के निधन से जुड़ी ख़बरें लगातार आ रही हैं.
श्रीदेवी की फ़िल्म 'इंग्लिश विंग्लिश' जापान में भी रिलीज़ हुई थी. 
फ़िल्म 'रूप की रानी चोरों का राजा' में श्रीदेवी एक सीन में जापानी लड़की के लिबास (कीमोनो) और किरदार में नज़र आई थीं और इसका इस्तेमाल जापान में फ़िल्म प्रमोट करने के लिए भी किया गया था. 
जब जापान में फ़िल्म आई थी तो प्रधानमंत्री शिंजो आबे की पत्नी ख़ास तौर पर इसे देखने आई थीं.
रजनीकांत के बाद श्रीदेवी पहली ऐसी भारतीय एक्टर थीं जो जापान में इतनी लोकप्रिय हुईं. मलेशिया की मीडिया में भी श्रीदेवी से जुड़ी ख़बरें छाई हुई हैं. 
वहाँ की सबसे पुरानी पार्टियों में से एक मलेशियन इंडियन कांग्रेस के नेता 
 ने भी ट्विटर पर श्रीदेवी को याद किया है और उन्हें बहन मानते थे.
जब पिछले साल श्रीदेवी की फ़िल्म 'मॉम' आई थी तो ये उनकी 300वीं फ़िल्म भी थी जिनका जश्न भी मनाया गया.
50 साल के करियर में लोगों ने हिंदी, तेलुगू, मलयालम और तमिल फ़िल्मों में उन्हें कई बार देखा. लेकिन ये किसी ने नहीं सोचा था कि 'मॉम' उनकी आख़िरी फ़िल्म होगी. 
पर उनके चाहने वाले उन्हें आख़िरी मर्तबा इस साल आने वाली शाहरुख़ खान की फिल्म 'ज़ीरो' में देख सकेंगे. इसमें वो एक छोटे से रोल भी, मेहमान भूमिका में नज़र आएंगी.
कुछ महीने पहले शाहरुख़ और करिश्मा कपूर ने अपने इंस्टाग्राम अकाउंट में एक तस्वीर पोस्ट की थी जिसमें श्रीदेवी, करिश्मा, काजोल, रानी और आलिया नज़र आ रही हैं.
वैसे श्रीदेवी और शाहरुख़ खान 90 के दशक में एक साथ फ़िल्म 'आर्मी' में काम कर चुके हैं. 
श्रीदेवी ने रजनीकांत से लेकर आफ़ताब शिवदसानी और ऋतिक रोशन तक के साथ काम किया. 
हालांकि आफताब और ऋतिक को बतौर बाल कलाकार श्रीदेवी के साथ काम करने का मौका मिला था.
आफ़ताब शिवदसानी फ़िल्म 'चालबाज़' में तो ऋतिक ने 'भगवान दादा' (1986) में श्रीदेवी के साथ काम किया था.
 दरअसल ट्विटर पर अपने उस अनुभव के बारे में लिखा भी है कि बतौर बाल कलाकार उनका पहला शॉट श्रीदेवी के साथ था.
श्रीदेवी ने खुद भी कभी बाल कलाकार के रूप में ही अपना फ़िल्मी करियर शुरू किया था. 
श्रीदेवी की आख़िरी फ़िल्म में भी एक पाकिस्तानी लड़की सजल अली ने उनकी बेटी का रोल किया था.



श्रीदेवी: वो 'लम्हे' वो 'चांदनी' और अब ये 'जुदाई' का 'सदमा'

"जब मैं हवा-हवाई गाना शूट कर रहा था तो मुझे समझ नहीं आता था कि मैं श्रीदेवी का क्लोज़ अप लूँ या फिर दूर से शूट करूँ."
श्रीदेवी के साथ फ़िल्म 'मिस्टर इंडिया' में काम करते वक़्त अपनी उलझन निर्देशक शेखर कपूर ने बरसों पहले कुछ यूँ बयां की थी.
"उनके चेहरे के भाव, उनकी आँखें इतनी मोहक थीं कि लगता था कि इन्हीं को दिखाता रहूँ जो क्लोज़ अप में ही मुमकिन था, लेकिन इसमें उनका डांस छूट जाता था. उनका डांस ऐसा ग़ज़ब था कि लगता था, दूर से कैमरे में हर एक अदा कैद कर लूँ." 
अलग अलग फ़िल्मों में कुछ ऐसा था श्रीदेवी का करिश्मा...
'सदमा' की वो 20 साल की लड़की जो पुरानी ज़िंदगी भूल चुकी है और वो सात साल की मासूमियत लिए एक छोटी बच्ची की तरह कमल हसन के साथ उसके घर पर रहने लगती है. 
रेलवे स्टेशन का वो सीन जहाँ याददाश्त वापस आने के बाद ट्रेन में बैठी श्रीदेवी कमल हसन को भिखारी समझ बेरुख़ी से आगे बढ़ जाती है और कमल हसन बच्चों-सी हरकतें करते हुए श्रीदेवी को पुराने दिन याद दिलाने की कोशिश और करतब करते हैं- शायद हिंदी फ़िल्मों के बेहतरीन दृश्यों में होगा.
एक ऐसी अदाकारा जो मोम की तरह किसी भी रोल में बख़ूबी ढल जाया करती थीं- 11 साल की उम्र में उन्होंने तेलुगू फ़िल्म में एक ऐसी बच्ची का रोल किया था जो देख नहीं सकती थी.
या सफ़ेद लिबास में ढली 'चांदनी' जो अपने मंगेतर के ठुकराए जाने से दुखी तो हैं पर किसी और के साथ दोबारा ज़िंदगी शुरू करने से हिचकिचाती नहीं भले ही वो कोशिश नाकाम रही.
या फिर अपनी उम्र से दोगुने व्यक्ति से प्रेम करने का साहस करने वाली 'लम्हे' की पूजा. 
या फिर एक ही फ़िल्म में नरम और लड़क मिज़ाज वाली दो बहनों का रोल 'चालबाज़' की  मंजू और अंजू .
या फ़िल्म 'मॉम' में अपनी बेटी के गैंगरेप का बदला लेने निकली माँ का वो रूप जिसमें वो पूछती हैं कि अगर ग़लत और बहुत ग़लत में से चुनना हो तो आप किसे चुनेंगे?
ये पिछले ही साल की बात है कि श्रीदेवी ने फ़िल्मों में 50 साल पूरे किए और 54 साल की उम्र में उन्होंने जीवन को अलविदा कह दिया है. 
जिससे अंदाज़ा लगाया जा सकता है कि उन्होंने लगभग पूरी ज़िंदगी फ़िल्मों में लगा दी.
51 साल पहले चार साल की एक छोटी-सी बच्ची तमिल सिनेमा की स्क्रीन पर नज़र आई थी. दरअसल पर्दे पर उन्होंने एक छोटे लड़के का रोल किया था. नाम था श्रीदेवी. 
तमिल-तेलुगू में चाइल्ड आर्टिस्ट का काम करते करते हुए वो हिंदी सिनेमा तक आ पहुँची जब लोगों ने 1975 में उन्हें 'जूली' में बाल कलाकार के तौर पर देखा. 
और यही श्रीदेवी हिंदी सिनेमा की पहली सुपरस्टार कहलाईं हालांकि उन्होंने बतौर लीड एक्टर सबसे पहले रजनीकांत के साथ 1976 में तमिल फ़िल्म में काम किया था जिसमें कमल हासन की ख़ास भूमिका थी.
1978 में जब भारतीराजा की हिंदी फ़िल्म 'सोलवां सावन' में श्रीदेवी पर्दे पर आईं तो शायद ही किसी की नज़र फ़िल्म पर पड़ी. 
श्रीदेवी का वज़न उस समय था कोई 75 किलो और लोग उन्हें 'थंडर थाइज़' कहते थे. फिर 1983 में 'हिम्मतवाला' रिलीज़ हुई.
बड़ी-बड़ी आँखों वाली श्रीदेवी ने धीमे-धीमे अपने काम और अभिनय से सबका मुँह बंद करा दिया. उस ज़माने में लोग उन्हें 'लेडी अमिताभ' भी कहते थे.
उनके परिवार की बात करें तो पिता के. अयप्पन एक वकील थे और घर में बहन श्रीलता और भाई सतीश किसी ज़माने में उनके पिता ने कांग्रेस के टिकट पर शिवकासी से चुनाव भी लड़ा था और श्रीदेवी ने अपने पिता के लिए चुनाव अभियान में हिस्सा भी लिया था. 
श्रीदेवी की माँ ने शुरुआती दौर में उनके करियर में अहम रोल निभाया.
कम्प्लीट एक्टर को बयां करते हुए जिन लोगों का नाम ज़हन में आता है- उसमें श्रीदेवी ज़रूर से एक हैं. कॉमेडी, एक्शन, डांस, ड्रामा -हर विधा में वो माहिर थीं. 
'मिस्टर इंडिया' के एक सीन में जहाँ वो चार्ली चैपलिन जैसे गेट अप में एक होटल में जाती हैं, उस सीन में अपनी कॉमिक टाइमिंग के ज़रिए उन्होंने सबको चारों खाने चित्त कर दिया था. 
डांस के मामले में भी वो अव्वल थीं, फिर वो 'हवा हवाई हो', 'मेरे हाथों में नौ नौ चूड़ियाँ हों' या 'नैनों में सपना' हो या फ़िल्म 'नगीना' का वो क्लाइमेक्स डांस जिसमें वो नागिन बनी थीं.
एक इंटरव्यू में उन्होंने बताया था कि कैसे फ़िल्म 'नगीना' में क्लाइमेक्स गाना और डांस शूट होना था और सेट एक ही दिन के लिए उपलब्ध था. 
सुबह उन्होंने डांस शूट करना शुरू किया और साथ ही सेट को तोड़ने का काम शुरू हो गया. 
खाली एक दीवार बची थी और उसी दायरे में श्रीदेवी को डांस करना था, लेकिन गाना देखने के बाद कभी इस बात का एहसास नहीं होता.
हालांकि अपनी आवाज़ के लिए शुरू में उन्हें आलोचना झेलनी पड़ी थी.
निजी ज़िंदगी की बात करें तो 90 के दशक में उनके जीवन में उथल पुथल मची जब बोनी कपूर के साथ उनकी शादी हुई जो पहले से शादीशुदा थे. 
बतौर निर्देशक बोनी कपूर के साथ वे कई फ़िल्में कर चुकी थीं और 1997 में फ़िल्म 'जुदाई' के बाद उन्होंने लंबा ब्रेक लिया. 
लेकिन 2012 में जब वो 'इंग्लिश विंग्लिश' में हिंदी फ़िल्मों में लौटीं तो ऐसा लगा ही नहीं कि वो कभी पर्दे से गई थीं. 
"मर्द खाना बनाए तो कला है, औरत बनाए तो उसका फ़र्ज़ है"-  फ़िल्म में जब वो ये डायलॉग बोलती हैं तो शशि के रोल में एक घरेलू महिला की दबी इच्छाओं, उसकी अनदेखी को बयां कर जाती हैं.
पिछले साल 2017 में आई 'मॉम' उनकी आख़िरी फ़िल्म रही. अपनी दोनों बेटियों के साथ श्रीदेवी का बड़ा लगाव था-किसी भी माँ  की तरह. 
सोशल मीडिया पर अकसर वो अपनी बेटियों के साथ अपनी तस्वीरें डाला करती थीं.
उनकी बेटी जाह्नवी की पहली फ़िल्म 'धड़क' पाँच महीने बाद 20 जुलाई 2018 को रिलीज़ होने वाली है. 
अक्सर जब भी श्रीदेवी के ट्विटर पेज पर जाओ तो उनकी बेटी की पहली फ़िल्म धड़क का पोस्टर सबसे ऊपर मिलता है जिसे उन्होंने पिन टू टॉप करके रखा था. 
वो अक्सर कहा करती थीं कि 'मदर इंडिया' उनका ड्रीम रोल था. 'मॉम' उनके करियर की आख़िरी और 300वीं फ़िल्म थी. 
मुझे पिछले साल का एक इंटरव्यू याद है जब पति बोनी कपूर ने बहुत नाज़ से कहा था, 'श्रीदेवी ने एक्टिंग में 50 साल पूरे कर लिए हैं, उनकी 300वीं फ़िल्म आ रही है. आप जानती हैं और किसी ऐसे एक्टर को. ऐसे एक्टर और भी होंगे शायद.'
लेकिन 'चांदनी' की सी रोशनी बिखेरनी वाली, बड़ी बड़ी आँखों वाली श्रीदेवी एकदम जुदा थीं जिनकी फ़िल्में  चेहरे पर हमेशा मुस्कुराहट छोड़ जाती हैं.
फ़िल्म 'चालबाज़' के एक सीन में रजनीकांत श्रीदेवी से तंग होकर उन्हें ताने मारते हैं- ये रोज़-रोज़ नाच गाना तेरे बस का नहीं है. 
और श्रीदेवी चैलंज करते हुए कहती हैं- तुझे तो मैं ऑल इंडिया स्टार बनकर दिखाऊँगी....ज़िंदगी में उन्होंने  ऐसा ही कर दिखाया. 
वो उन चंद अभिनेत्रियों में से थीं जिन्हें हिंदी, तमिल, तेलुगू फ़िल्मों के लिए फ़िल्मफ़ेयर अवॉर्ड मिला. 
यहाँ तक कि केरल फ़िल्म इंडस्ट्री में भी उन्हें 1970 में बतौर बाल कलाकार सम्मानित किया गया था.
(हिंदी ही नहीं उन्होंने तेलुगू, तमिल, कन्नड और मलायलम फ़िल्मों में भी ख़ूब काम किया. )



श्रीदेवी: 'बॉलीवुड की अमावस्या हो गई, हिंदी सिनेमा की चाँदनी चली गई'

'सदमा', 'नगीना', 'चांदनी', 'मिस्टर इंडिया', 'लम्हे', 'लाडला'... 
ये श्रीदेवी के 50 साल बरस के फ़िल्मी करियर के कुछ वो नाम हैं जो उनके चाहने वालों के दिलों में हमेशा ताज़ा रहेंगे.
वो यूं हीं बॉलीवुड की पहली फ़ीमेल सुपरस्टार नहीं कही गई थीं. उनका जाना न केवल बॉलीवुड बल्कि उनके फ़ैंस के लिए भी किसी सदमे से कम नहीं है.
ट्विटर पर आ रही प्रतिक्रियाएं इसका अंदाज़ा देती हैं कि वो किस कदर लोकप्रिय थीं.
श्रीदेवी के साथ 'चांदनी' और 'लम्हे' जैसी फ़िल्मों में काम कर चुके अनुपम खेर ने लिखा है, "यकीन करना मुश्किल है, विचलित हूं... क्या मैं कोई डरावना ख़्वाब देख रहा हूं. श्रीदेवी नहीं रहीं? ये बहुत उदास करने वाली ख़बर है. वे अब तक की सबसे प्रतिभाशाली और खूबसूरत अभिनेत्रियों में से एक थीं. क्वीन ऑफ़ इंडियन सिनेमा. एक दोस्त. उनके साथ कई फ़िल्मों में काम किया. और कई यादें..."
बीबीसी संवाददाता योगिता लिमये ने लिखा है, "बराबरी पर बहस शुरू होने से काफी पहले श्रीदेवी उन गिनीचुनी अभिनेत्रियों में से थीं जिन्हें फ़िल्मों में लीड रोल के लिए कास्ट किया गया था."
लंदन के मेयर सादिक़ ख़ान ने श्रीदेवी के साथ अपनी आख़िरी मुलाकात को याद करते हुए लिखा है, "हाल ही में भारत दौरे के समय बॉलीवुड आइकन श्रीदेवी से मिलकर बहुत अच्छा लगा था. उनके जैसी प्रतिभाशाली अभिनेत्री, परफ़ॉर्मर और प्रोड्यूसर मौत की ख़बर ने बहुत उदास कर दिया है." 
'रईस' में काम कर चुकीं पाकिस्तानी अभिनेत्री माहिरा ख़ान ने लिखा है, "श्रीदेवी के दौर में बड़ा होना और जीना फ़क्र की बात है. आपके सिनेमा और आपके जादू के लिए शुक्रिया. आप हमारी यादों में हमेशा ज़िंदा रहेंगी."
उनकी मौत से ट्विटर उदास लग रहा है.
श्रीदेवी की मौत पर एक ट्विटर यूज़र संदीप होट्टा ने लिखा है, "बेपनाह खूबसूरती के पांच दशक. ईश्वर उनकी आत्मा को शांति दे."
आशीष रंजन मिश्रा का ट्वीट है, "आज बॉलीवुड की अमावस्या हो गई. हिंदी सिनेमा की चाँदनी चली गई." 



हाथी पर सवारी से हुई थी प्रधानमंत्री पद पर इंदिरा की वापसी

कौन थी इंदिरा नेहरू गाँधी? भारत की आयरन लेडी? या 'हिंदुस्तान की रानी' जैसा कि लंदन के कुछ अख़बार उनके बारे में लिखा करते थे? या फिर 'अम्मा' जिस नाम से करोड़ों दक्षिण भारतीय उन्हें पुकारा करते थे? 
क्या इंदिरा 'दैट वुमेन'  या 'वो औरत' थीं जिस नाम से उन्हें पाकिस्तान के डिक्टेटर याहिया ख़ाँ ने उन्हें पुकारा था या क्या वो हिटलर या मुसोलिनी की महिला संस्करण थीं, जैसा कि उनके विरोधी उनके बारे में कहा करते थे? इंदिरा गाँधी के बारे में कोई एक राय बनाना अब भी बहुत मुश्किल है.
कहा जाता है कि किसी भी शख़्स के चरित्र की पहचान विपरीत परिस्थितियों में ही होती है. ऐसा ही एक समय था, 7 मई, 1978, जब इंदिरा गाँधी ने सिर्फ़ अपने बूते पर आज़मगढ़ लोकसभा सीट का उप चुनाव कांग्रेस को जिताया था. ये वो समय था जब इंदिरा गाँधी की राजनीतिक ऑबेचुरी लिखी जा चुकी थी. 
उस चुनाव में कांग्रेस की उम्मीदवार और इस समय पार्टी की वरिष्ठ नेता मोहसिना क़िदवई बताती हैं, ''जिस तरह से इंदिरा गाँधी ने मेरे चुनाव में काम किया था, वो किसी मामूली आदमी के बस का नहीं था. आज़मगढ़ में एक छोटी सी जगह थी फूलपुर जहाँ हमें एक दो घंटे गुज़ारने थे. दोपहर का वक्त था. आज़मगढ़ जैसी छोटी जगह में न कोई पानी था, न कोई रेस्तराँ और न ही कोई दूसरी सुविधाएं." 
उन्होंने आगे कहा, "मैंने पीडब्ल्यूडी के गेस्ट हाउस में एक हफ़्ते पहले दो कमरे बुक करा रखे थे, दो घंटे के लिए. जब मैं एक दोपहर इंदिराजी को ले कर वहाँ पहुंची तो सारे कमरों में ताले बंद थे और वहाँ एक बूढ़ा चौकीदार बैठा हुआ था. वो कहने लगा 'कमरे तो ना खुली. मिनिस्टर साहब ठहरे हुए हैं यहाँ.' मैंने कहा बाबा तुम्हें मालूम है, कौन आया है? किस के लिए मैं कमरे खुलवा रही हूँ?' कहने लगा, 'को आवा है?'  मैंने कहा इंदिरा गांधी आई है." 
क़िदवई ने आगे कहा, "मैं आपको क्या बताऊँ. सुनते ही उसको जैसे करंट छू गया. तुरंत खड़ा हुआ और बोला मेरी नौकरी रहे या न रहे. उसने तुरंत इंदिराजी के लिए दोनों कमरे खोल दिए. ये जज़्बा था गरीबों का इंदिरा गाँधी के लिए. हम लोग वहाँ सराय में ठहरे हुए थे, ऐसी जगह जहाँ आज का मामूली कांग्रेस का वर्कर भी नहीं ठहर सकता. कई बार कार रुकवा कर मैं हैंड पंप से पानी चलाती थी और इंदिरा गांधी अपने मुंह पर पानी के कुछ छीटें मार कर आगे बढ़ जाती थीं."
इससे भी दस महीने पहले बिहार के एक गाँव बेलची में जब 11 दलितों की हत्या हुई थी, तो इंदिरा गाँधी बाढ़ के पानी की परवाह न करते हुए हाथी की पीठ पर चढ़ कर वहाँ पहुंची थीं. 
उस यात्रा में उनके साथ गए बिहार के पूर्व मुख्यमंत्री  डॉक्टर जगन्नाथ मिश्र बताते हैं, ''इंदिरा गांधी के साथ सरोज खारपड़े, प्रतिभा सिंह और केदार पांडे भी थे. उन्होंने कहा कि वहाँ गाड़ी नहीं जा सकती. इंदिरा बोलीं, हम वहाँ पैदल जाएंगे, चाहे हमें वहां पहुंचने के लिए रात भर चलना पड़े. पहले वो जीप पर चलीं, वो कीचड़ में फंस गई. फिर उन्होंने ट्रैक्टर का सहारा लिया. थोड़ी देर बाद उसने भी जवाब दे दिया. वहाँ पर बाढ़ का पानी भरा हुआ था. तब उनके लिए एक हाथी लाया गया."
उन्होंने बताया, "जब इंदिरा बेलची पहुंचीं तो अँधेरा घिर आया था. उन्होंने पीड़ितों से बात कर उन्हें ढाढस बंधाया. यहीं से इंदिरा गाँधी की राजनीतिक वापसी की शुरुआत हुई.'' 
इस यात्रा का और दिलचस्प वर्णन मशहूर पत्रकार जनार्दन ठाकुर ने अपनी किताब 'ऑल द प्राइम मिनिस्टर्स मेन' में किया है. 
ठाकुर लिखते हैं, ''जब बाढ़ का पानी शुरू हुआ तो इंदिरा गाँधी अपनी साड़ी पिंडलियों तक उठा कर चलने लगीं.. लेकिन तभी बाबू साहब ने उनके लिए हाथी मंगवा भेजा. केदार पांडे ने उनसे पूछा, 'आप हाथी पर चढ़ेंगी कैसे?' इंदिरा ने कहा, 'मैं चढ़ जाउंगी. मैं पहले भी हाथी पर बैठ चुकी हूँ.'' 
अगले ही क्षण वो हाथी की पीठ पर सवार थीं. लेकिन प्रतिभा सिंह को हाथी पर चढ़ने में डर लग रहा था. बड़ी मुश्किल से वो  भी चढ़ीं और ज़ोर से इंदिरा की पीठ पकड़ कर बैठ गईं. जैसे ही हाथी ने चलना शुरू किया वहाँ मौजूद कांग्रेस कार्यकर्ता चिल्लाए, इंदिरा गाँधी की जय! हाथी की पीठ पर तीन घंटे चलने के बाद इंदिरा बेलची पहुंचीं.'
एक और उपचुनाव याद कीजिए. चिकमंगलूर, 1978, जब इंदिरा गाँधी जनता पार्टी के भारी विरोध के बीच कर्नाटक के पूर्व मुख्यमंत्री वीरेंद्र पाटिल को हरा कर संसद में पहुंची थीं.
इंदिरा गांधी की जीवनीकार सागारिका घोष बताती हैं, 'चिकमंगलूर में एक नारा मशहूर था, 'एक शेरनी सौ लंगूर, चिकमंगलूर चिकमंगलूर.' जनता पार्टी ने इंदिरा गाँधी को हरवाने के लिए अपनी पूरी ताकत झोंक दी थी. इस पूरे उप चुनाव में इंदिरा गांधी ने रोज़ 18 घंटे चुनाव प्रचार किया और सिर्फ़ मूंगफली और फलों पर ही रहीं." 
सागारिका घोष ने आगे कहा, "रात में वो जब भी किसी जगह पहुंचती, वो अपने पैरों के बीच टॉर्च फंसा कर उसका रुख अपने मुंह की तरफ़ कर देतीं ताकि लोग उनके चेहरे को देख पाएं. उनका स्टेमिना इतना था कि वो उस समय जीवित किसी भी भारतीय राजनेता से ज़्यादा तेज़ चल सकती थीं.'
इंदिरा गांधी की प्रतिभा को सबसे पहले फ़्रांस के राष्ट्रपति चार्ल्स डि गॉल ने पहचाना था. 1968 में अमरीका जाते हुए इंदिरा गांधी एक दिन के लिए पेरिस में रुकी थीं. डि गॉल ने उनके सम्मान में दिन का भोज दिया था. पूरे भोज के दौरान इंदिरा उनसे फ़्रेंच में बात करती रहीं. 
बाद में इंदिरा की मित्र और जीवनीकार पुपुल जयकर ने अपनी किताब, 'इंदिरा गांधी- अ बायोग्राफ़ी' में लिखा, ''उस भोज में मौजूद लक्ष्मीकांत जी ने मुझे बताया था कि डि गॉल पूरे समय इंदिरा को परखने की कोशिश कर रहे थे. भोज के बाद डि गॉल ने मुझसे कहा था, 'राजनीति में महिलाओं के आने के बारे में मेरी सोच थोड़ी दकियानूसी है. लेकिन आपकी प्रधानमंत्री में ग़ज़ब की ताकत है. उनमें कुछ ख़ास है. वो सफल राजनेता साबित होंगी.''
डि गॉल की मौत से कुछ समय पहले आंद्रे मालरो ने उनसे पूछा था, ''इंदिरा से पहली बार मिल कर आपको कैसा लगा था?''
डि गॉल का जवाब था, ''उनके नाज़ुक कंधों पर भारत का भाग्य टिका हुआ है, और वो उसके बोझ से दबे नहीं दिखाई देते.''
इंदिरा गाँधी के करियर का सबसे स्वर्णिम क्षण था 1971 का भारत पाकिस्तान युद्ध. 3 दिसंबर, 1971 को पाकिस्तानी हवाई हमले के समय वो कलकत्ता में एक जनसभा को संबोधित कर रही थीं. देर रात दिल्ली लौटने के बाद उन्होंने मंत्रिमंडल की एक बैठक बुलाई. तीनों सेनाध्यक्षों से मुलाकात की और रात साढ़े बारह बजे लगभग कांपती हुई आवाज़ में देश को संबोधित किया. 
12 दिसंबर, 1971 को जैसे ही ख़बर मिली कि अमरीका ने बंगाल की खाड़ी में अपना सातवाँ बेड़ा भेजने का फ़ैसला किया है, इंदिरा ने दिल्ली के रामलीला मैदान में एक जनसभा को संबोधित करने का फ़ैसला किया. उनके सलाहकारों ने उनसे कहा भी कि वो रेडियो से देश को संबोधित करें, लेकिन उन्होंने खुले आसमान के नीचे भाषण देने का फ़ैसला किया.
उस समय भारतीय वायुसेना के विमान सभास्थल के चारों ओर मंडरा रहे थे ताकि पाकिस्तानी लड़ाकू विमान जमा हुई भीड़ पर हमला न कर सकें. उस समय जानेमाने पत्रकार प्रभाष जोशी भी उस जनसभा में मौजूद थे. 
प्रभाष जोशी ने बीबीसी को बताया था, 'जब इंदिरा दिल्ली में राज करती थीं तो लगता था कि भारत एक ताकत है. ऐसा लगता था कि भारत दुनिया में कोई अपनी स्वतंत्र हस्ती बना कर रह रहा है क्योंकि वो एक नए भारत का ऐसा आत्मविश्वास अपने ज़रिए प्रकट करती थीं, जिसे हम आप शेयर कर सकते थे." 
उन्होंने कहा, "उस सभा में महेंद्र कपूर ने 'बेटी हिंदुस्तान की' गीत गाया था. मैं इंदिरा गाँधी को ले कर भावुक नहीं होता, लेकिन उस सभा में मैं अपने बेटे को अपने कंधे पर बैठा कर ले कर गया था. जब इंदिरा गाँधी ने पाकिस्तान के ख़िलाफ़ हुंकार भरी तो मैं खड़ा हुआ और अपने कंधे पर बैठे अपने बेटे से कहा, बेटा ताली बजा."
16 दिसंबर, 1971 को ठीक 4 बज कर, 31 मिनट पर इंदिरा गांधी के लाल फ़ोन की घंटी बजी. दूसरी तरफ़ भारत के थलसेनाध्यक्ष सैम मानेक शॉ थे. 
उस समय इंदिरा स्वीडिश टेलीविज़न को एक इंटरव्यू दे रही थीं. उन्होंने टीवी क्रू से थोड़ा इंतज़ार करने के लिए कहा और तेज़ क़दमों से लोकसभा की ओर बढ़ीं. उन्होंने तालियों की गड़गड़ाहट के बीच ऐलान किया, 'ढाका इज़ नाऊ द फ़्री कैपिटल ऑफ़ द फ़्री कंट्री!' 
जैसे ही उन्होंने अपना वक्तव्य ख़त्म किया, भारतीय सांसदों ने उन्हें घेर कर फूल मालाओं से लाद दिया. उस समय दर्शक दीर्घा में इंदिरा की दोस्त पुपुल जयकर भी मौजूद थीं. 
बाद में उन्होंने उनकी जीवनी में लिखा, "जब मैं दर्शक दीर्घा से बाहर आई तो मैंने देखा कि इंदिरा गांधी अपने कार्यालय के सामने खड़ी हुई हैं और उन्हें बहुत से सांसदों ने घेर रखा है. मुझे देख कर वो आगे बढ़ आईं. हम शायद 30 सेकेंड के लिए मिले होंगे. लेकिन मुझे याद है कि उन्होंने मुझे गले लगाया था. मैंने देखा उनकी आँखों से आँसू बह रहे थे. जब मैंने उनसे विदा ली तो उन्होंने मुझसे फुसफुसा कर कहा, 'क्या हमें शांति भी नसीब होगी?''
18 मई, 1974 को सुबह 8 बज कर 5 मिनट पर भारत ने पोखरण में अपना पहला परमाणु परीक्षण किया. उसी समय इस बात से बेख़बर उनके निजी डॉक्टर के. पी. माथुर इंदिरा को देखने उनके निवास स्थान पर पहुंचे. 
डॉक्टर के पी माथुर बताते हैं, "मैं हर शनिवार को इंदिरा गांधी को देखने उनके निवास स्थान पर जाया करता था. उस दिन जब मैं वहाँ पहुंचा तो मैंने उनके सहायक नत्थू से कहा कि मैं आ गया हूँ. उसने कहा कि आप अंदर चले जाइए. जब मैं अंदर गया तो मैंने उनसे सलाम दुआ तो की, लेकिन मुझे लगा कि वो मुझे देख कर असहज हो गई हैं. उनकी निगाहे उनके पलंग के बगल मे रखे फ़ोन पर लगातार लगी हुई थी. मेरी भी उधर नज़र गई तो मैंने देखा कि टेबल पर एक नोटबुक रखी हुई है जिस पर हाथ से गायत्री मंत्र लिखा हुआ है." 
डॉक्टर के पी माथुर ने आगे कहा, "जब मैंने देखा कि वो मेरी तरफ़ ध्यान ही नहीं दे रही हैं तो मैं उठ खड़ा हुआ. उन्होंने मुझे रोका नहीं और मेरे निकलते ही बहुत तेज़ी से अंदर से दरवाज़ा बंद कर लिया. दोपहर को जब मैंने समाचार सुना तो मुझे पता चला कि उनका मेरे प्रति ऐसा व्यवहार क्यों था. दरअसल वो उस समय भारत के पहले परमाणु परीक्षण की ख़बर का इंतज़ार कर रही थीं और वो नहीं चाहती थीं कि मुझे इसकी ज़रा भी भनक पड़े."
लेकिन 1975 आते आते इंदिरा गाँधी की लोकप्रियता फीकी पड़ने लगी थी. 12 जून, 1975 को इलाहाबाद हाईकोर्ट ने उन्हें चुनावी अनियमितताओं का दोषी मानते हुए रायबरेली सीट से उनका चुनाव रद्द कर दिया. 
अपने पद से इस्तीफ़ा देने के बजाए उन्होंने अपने विरोधियों को गिरफ़्तार करने का आदेश दिया और आपातकाल की घोषणा कर दी. 
उनके इस कदम को न सिर्फ़ उनके राजनीतिक जीवन की सबसे बड़ी भूल माना गया, बल्कि इससे भारतीय जनमानस में उनकी छवि को बहुत बड़ा धक्का लगा. 
उस समय उनके नज़दीकी सलाहकार रहे अशोक पार्थसारथी याद करते हैं, "मैं उस समय भी सहमत नहीं था और आज भी सहमत नहीं हूँ कि आपातकाल की घोषणा, इलाहाबाद हाईकोर्ट के फ़ैसले से निपटने का सही समाधान था." 
अशोक पार्थसारथी ने आगे कहा, "मैं उस व्यक्ति का नाम नहीं लूँगा, लेकिन उस समय सुप्रीम कोर्ट के एक अवकाश प्राप्त जज ने अपने नज़दीकी लोगों को बताया था कि अगर इंदिरा गाँधी इलाहाबाद हाईकोर्ट के फ़ैसले के ख़िलाफ़ अपील करती हैं, तो वो बिना झिझक इलाहाबाद हाईकोर्ट के फ़ैसले को निरस्त कर देंगे, बशर्ते इंदिरा गांधी पहले अपने पद से इस्तीफ़ा दें."
मैंने अशोक पार्थसारथी से पूछा कि इंदिरा गाँधी ने सुप्रीम कोर्ट के इस जज और अपने सलाहकारों की बात क्यों नहीं मानी? 
अशोक पार्थसारथी का जवाब था, "उनका ये बड़ा अजीब ख़्याल और डर था कि अगर उन्होंने एक घंटे के लिए भी प्रधानमंत्री की कुर्सी छोड़ दी तो उनके मंत्रिमंडल का कोई वरिष्ठ सहयोगी उस पर काबिज़ हो जाएगा और उसे कभी भी उनके लिए नहीं छोड़ेगा. मैं, मोनी मल्होत्रा और नटवर सिंह अक्सर इस मुद्दे पर बातचीत किया करते थे और हम लोगों ने तय किया था कि नटवर सिंह उनसे मिल कर उनकी आशंकाओं को दूर करने की कोशिश करेंगे. लेकिन हम अपने उद्देश्य में सफल नहीं हो पाए."
राजनीतिक टीकाकार और जनसत्ता के पूर्व संपादक प्रभाष जोशी का भी मानना था कि इलाहाबाद हाईकोर्ट के फ़ैसले के बाद इस्तीफ़ा न देने से इंदिरा गाँधी का क़द बौना हो गया और इतिहास में उन्हें वो जगह नहीं मिल पाई जिसकी कि वो हक़दार थीं. 
प्रभाष जोशी ने बीबीसी को बताया था, "सबसे अच्छा ये होता कि वो ये कहतीं कि जब तक सुप्रीम कोर्ट ने इलाहाबाद हाईकोर्ट के फ़ैसले पर स्टे लगाया हुआ है, मैं प्रधानमंत्री नहीं रहूंगी. जब सुप्रीम कोर्ट मेरे नाम को क्लीयर करेगा तभी मैं प्रधानमंत्री का पद संभालूंगी." 
उन्होंने कहा, "वो अपनी खड़ाऊं निकाल कर किसी को भी सौंप सकती थीं. जब किसी में भी ये ताकत नहीं होती कि वो राजनीतिक या नैतिक रूप से इंदिरा गाँधी को चुनौती दे पाता." 
प्रभाष जोशी ने कहा था, "सोनिया गाँधी प्रधानमंत्री पद छोड़ने के बाद इस देश में ज़्यादा शक्तिशाली और स्वीकार्य हुईं, बजाये प्रधानमंत्री पद की उम्मीदवार के नाते. अगर इंदिरा गाँधी इस्तीफ़ा दे देतीं तो वो भारत के लोकतंत्र और राजनीति में टनों सीमेंट डाल देतीं, जिसे कोई तोड़ नहीं सकता था."
इंदिरा गाँधी विवादास्पद ज़रूर थीं. उनकी एक जटिल शख़्सियत भी थी, लेकिन कोई उनकी अनदेखी नहीं कर सकता था. 
लोकतंत्र के इम्तेहान में वो खरी नहीं उतरीं. उनके पुत्रमोह ने भी दिखाया कि वो भी आम इंसान हैं. 
चाटुकारों ने उन्हें 'इंदिरा इज़ इंडिया, इंडिया इज़ इंदिरा' कह कर भरमाने की कोशिश की, लेकिन वो अंत तक कहती रहीं कि आप भारतीय हो कर उस पर गर्व न करने की कल्पना भी कैसे कर सकते हैं?
वो स्टीरियो टाइप राजनीतिज्ञ नहीं थी. उन्होंने कभी भी प्रचलित मानदंडों की परवाह नहीं की.



उलझे हुए थे इंदिरा और फ़िरोज़ के रिश्तों के तार

इंदिरा गांधी और उनके पति फिरोज़ गांधी के बीच रिश्तों के तार काफी उलझे हुए थे. लेकिन इंदिरा ने फिरोज़ की मौत के बाद एक ख़त में लिखा कि जब भी उन्हें फिरोज़ की ज़रूरत महसूस हुई वो उन्हें साथ खड़े दिखे. 
दोनों के बीच तनाव तब शुरू हुआ जब इंदिरा अपने दोनों बच्चों को लेकर लखनऊ स्थित अपना घर छोड़ कर पिता के घर आनंद भवन आ गईं.
शायद ये संयोग नहीं था लेकिन इसी साल यानी 1955 में फिरोज़ ने कांग्रेस पार्टी के भीतर भ्रष्टाचार विरोधी अभियान शुरू किया. इंदिरा गांधी इसी साल पार्टी की वर्किंग कमेटी और कंद्रीय चुनाव समिति सदस्य बनी थीं.
उन दिनों संसद में कांग्रेस का ही वर्चस्व था. विपक्षी पार्टियां ना केवल छोटी थीं बल्कि बेहद कमज़ोर भी थीं. इस कारण नए बने भारतीय गणतंत्र में एक तरह का खालीपन था.
हालांकि फ़िरोज़ सत्तारूढ़ पार्टी से जुड़े परिवार के करीब थे, वो विपक्ष के अनौपचारिक नेता और इस युवा देश के पहले व्हिसलब्लोअर बन गए थे.
उन्होंने बड़ी सावधानी से भ्रष्ट लोगों का पर्दाफ़ाश किया जिस कारण कईयों को जेल जाना पड़ा, बीमा उद्योग का राष्ट्रीयकरण किया गया और वित्त मंत्री को इस्तीफ़ा तक देना पड़ा. 
फ़िरोज़ के ससुर जवाहरलाल नेहरू उनसे खुश नहीं थे और इंदिरा गांधी ने भी कभी संसद में फिरोज़ के महत्वपूर्ण काम की तारीफ़ नहीं की.
फिरोज़ पहले व्यक्ति थे जिन्होंने अपनी पत्नी के ऑथेरीटेटिव प्रवृत्ति को पहचान लिया था.
साल 1959 में जब इंदिरा गांधी कांग्रेस की अध्यक्ष थीं उन्होंने यह सुनिश्चित किया कि केरल में चुनी हुई पहली कम्यूनिस्ट सरकार को पलट कर वहां राष्ट्रपति शासन लगाया जाए. 
आनंद भवन में नाश्ते की मेज़ पर फिरोज़ ने इसके लिए इंदिरा को फ़ासीवादी कहा. उस वक्त नेहरू भी वहीं मौजूद थे. इसके बाद एक स्पीच में उन्होंने लगभग आपातकाल के संकेत दे दिए थे.
फ़िरोज़ गांधी अभिव्यक्ति की आज़ादी के बड़े समर्थक थे. उस दौर में संसद के भीतर कुछ भी कहा जा सकता था लेकिन अगर किसी पत्रकार ने इसके बारे में कुछ कहा या लिखा तो उन्हें इसकी सज़ा दी जा सकती थी.
इस मुश्किल को ख़त्म करने के लिए फिरोज़ ने एक प्राइवेट बिल पेश किया. ये बिल बाद में कानून बना जिसे फिरोज़ गांधी प्रेस लॉ के नाम से जाना जाता है. इस कानून के बनने की कहानी बेहद दिलचस्प है.
फिरोज़ गांधी की मौत के पंद्रह साल बाद इंदिरा ने आपातकाल की घोषणा की और अपने पति के बनाए प्रेस लॉ को एक तरह से कचरे के डिब्बे में फेंक दिया. 
बाद में जनता सरकार ने इस कानून को फिर से लागू किया और आज हम दो टेलीवज़न चैनल के ज़रिए भारतीय संसद की पूरी कार्यवाही देख सकते हैं. इसके साथ फिरोज़ गांधी की कोशिश हमेशा के लिए अमर हो गई.
फिरोज़ और इंदिरा लगभग सभी बात पर जिरह करते थे. बच्चों की परवरिश पर दोनों की राय अलग-अलग थी. राजनीति के बारे में भी दोनों के अलग-अलग विचार थे.
इंदिरा की करीबी रह चुकी मेरी शेलवनकर ने मुझे बताया था, "इंदिरा और मैं लगभग हर बात पर चर्चा करते थे, ये चर्चा दोस्ताना स्तर होती थी. मुझे लगता है कि हर व्यक्ति को अपनी बात रखने की आज़ादी होनी चाहिए लेकिन वो मदर इंडिया की छवि से काफी प्रेरित थीं. उन्हें अपने हाथ में पूरी ताकत चाहिए थी. वो भारत के संघीय ढ़ांचे के ख़िलाफ़ थीं. उनका विचार था कि भारत संघीय राष्ट्र बनने के लिए अभी पूरी तरह विकसित नहीं हुआ है."
उन्होंने बताया, "फिरोज़ के विचार इससे अलग थे. 1950 के दशक के दौरान नई दिल्ली में मैं फिरोज़ से केवल दो या तीन बार ही मिली थी. मैं कभी उनके करीब नहीं आ पाई क्योंकि मुझे लगा कि इंदिरा ऐसा नहीं चाहतीं. लेकिन इंदिरा के साथ हुई मेरी चर्चाओं से मैं समझती हूं कि फिरोज़ भारत के संघीय ढ़ांचे के समर्थक थे और ताकत के केंद्रीकरण के ख़िलाफ़ थे."
ये स्वाभाविक है कि फिरोज़ गांधी के गणतांत्रिक विरासत को खत्म करने में इंदिरा गांधी कामयाब रहीं.
लेकिन कम से कम एक महत्वपूर्ण चीज़ थी जो दोनों में आम थी. वो था बागवानी के प्रति दोनों का प्यार.
अहमदनगर फोर्ट जेल में बंद अपने पिता को लिखी एक चिट्ठी में इंदिरा ने बागवानी के लिए फिरोज़ की मेहनत की तारीफ की थी. 22 नवंबर 1943 को आनंद भवन से लिखे इस ख़त में उन्होंने कहा, "मैं अभी-अभी बगीचे से आ रही हूं. कुछ महीनों पहले तक ये घास-फूस का जंगल था. लेकिन अब बगीचे की घास को काट दिया गया है. फूलों के नन्हे बीजों को पंक्तियों में लगाया गया है जो बेहद सुंदर दिख रहा है. ये सब फिरोज़ के कारण ही संभव हो सका है. अगर वो बगीचे की ज़िम्मेदारी नहीं लेते तो मुझे नहीं पता कि मैं क्या करती. मैं इतना तो जानती हूं कि मैं कुछ भी नहीं कर पाती."
फिरोज गांधी की बेवफाई के बारे में भी अफवाहें फैली और कुछ लोगों ने इंदिरा गांधी के साथ उनके रिश्तों के बारे में कहना शुरू कर दिया. लेकिन भारत के विकास के लिए फिरोज़ और इंदिरा की ज़रूरत को देखते हुए ये सब गॉसिप कभी प्रासंगिक नहीं लगा. 
वो पूरी तरह से एक-दूसरे के साथ बंधे थे और प्लस-माइनस रिलेशनशिप में उलझे हुए थे.
ऐसा लगता है कि फिरोज़ ने केरल के मामले में जिस तरह की प्रतिक्रिया दी थी वो इंदिरा के लिए चेतावनी की तरह थी. उन्होंने अपना समय पूरा होने से पहले पार्टी के अध्यक्ष के पद से त्यागपत्र दे दिया.
फिरोज़ और इंदिरा अपने दोनों बेटों के साथ एक महीने की छुट्टियां बिताने कश्मीर चले गए.
राजीव गांधी के अनुसार उनके माता-पिता के बीच जो भी मतभेद थे वो इस दौरान भुला दिए गए. इसके बाद ही दिल का दौरा पड़ने से फिरोज़ गांधी की मौत हो गई.
(बर्टिल फाल्क स्वीडन में रहते हैं. उन्होंने फिरोज़ गांधी पर किताब लिखी है जो अब तक उन पर लिखी एकमात्र जीवनी है.)
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



जब कास्त्रो ने इंदिरा गांधी को छाती से लगा लिया

बात 1960 की है. मौका था संयुक्त राष्ट्र संघ की पंद्रहवी वर्षगांठ का. दुनिया भर के चोटी के नेता न्यूयॉर्क में जमा हुए थे. जब फ़िदेल कास्त्रो न्यूयार्क पहुंचे तो ये जान कर उन्हें बहुत बड़ा धक्का लगा कि वहाँ का कोई होटल उन्हें अपने यहाँ रखने के लिए तैयार नहीं है.
एक दिन तो वो क्यूबा के दूतावास में रहे लेकिन अगले दिन उन्होंने संयुक्त राष्ट्र महासचिव डैग हैमरशोल्ड से मुलाक़ात कर कहा कि ये आप की ज़िम्मेदारी है कि मेरे और मेरे प्रतिनिधिमंडल के रहने का इंतज़ाम करें वर्ना मैं संयुक्त राष्ट्र मुख्यालय के प्रांगण में तंबू डाल कर वहाँ रहने लगूंगा. ग़नीमत ये रही कि अगले दिन न्यूयार्क का टेरेसा होटल उन्हें अपने यहाँ रखने के लिए तैयार हो गया.
भारत के पूर्व विदेश मंत्री नटवर सिंह ने बीबीसी के बताया कि जब मैं कास्त्रो से मिला तो उन्होंने मुझसे कहा, "क्या आप को पता है कि जब मैं न्यूयॉर्क के उस होटल में रुका तो सबसे पहले मुझसे मिलने कौन आया? महान जवाहरलाल नेहरू. मेरी उम्र उस समय 34 साल थी. अंतरराष्ट्रीय राजनीति का कोई तजुर्बा नहीं था मेरे पास. नेहरू ने मेरा हौसला बढ़ाया जिसकी वजह से मुझमें ग़ज़ब का आत्मविश्वास जगा. मैं ताउम्र नेहरू के उस एहसान को नहीं भूल सकता."
नेहरू और फ़िडेल की उस मुलाक़ात के बाद भारत के लिए उनके मन में जो सम्मान और स्नेह पैदा हुआ उसमें कभी कमी नहीं आई. 1983 में जब भारत में गुटनिरपेक्ष सम्मेलन हुआ तो फ़िदेल कास्त्रो यहाँ आए. सम्मेलन की शुरुआत में ही फ़लस्तीनी नेता यासर अराफ़ात इस बात पर नाराज़ हो गए कि उनसे पहले जॉर्डन के शाह को भाषण देने का मौक़ा दिया गया. भारत के पूर्व विदेश मंत्री नटवर सिंह उस सम्मेलन के सेक्रेट्री जनरल थे.
नटवर कहते हैं, "उस सम्मेलन में सुबह के सत्र में फ़िदेल कास्त्रो अध्यक्ष थे. उसके बाद इंदिरा गांधी अध्यक्ष बन गईं थीं. सुबह के सत्र के बाद मेरे डिप्टी सत्ती लांबा मेरे पास दौड़े हुए आए और बोले बहुत बड़ी आफ़त आ गई है. यासेर अराफ़ात बहुत नाराज़ हैं और तुरंत ही अपने विमान से वापस जाना चाहते हैं. मैंने इंदिरा जी को फ़ोन किया और कहा कि आप फ़ौरन विज्ञान भवन आ जाइए और अपने साथ फ़िदेल कास्त्रो को भी लेते आइए."
नटवर आगे बताते हैं, "कास्त्रो साहब आए और उन्होंने फ़ोन कर यासर अराफ़ात को भी बुला लिया. उन्होंने अराफ़ात से पूछा आप इंदिरा गाँधी को अपना दोस्त मानते हैं कि नहीं. अराफ़ात ने कहा, दोस्त नहीं... वो मेरी बड़ी बहन हैं. इस पर कास्त्रो ने तपाक से कहा तो फिर छोटे भाई की तरह बरताव करो और सम्मेलन में भाग लो." अराफ़ात इंदिरा गांधी और फ़िदेल को मना नहीं कर पाए और शाम के सत्र में भाग लेने के लिए पहुंच गए.
इसी सम्मेलन के उस दृश्य को कौन भूल सकता है जब फ़िदेल कास्त्रो ने विज्ञान भवन के मंच पर ही सरेआम इंदिरा गाँधी को गले लगा लिया था. मशहूर पत्रकार सईद नक़वी कहते हैं, "इंदिरा गांधी को फ़िदेल ने छाती से लगा लिया. वो लजाई शर्माई दुल्हन बन गईं बिल्कुल. उनकी समझ में ही नहीं आया कि क्या करें. लेकिन वो इंदिरा को नेहरू की बेटी के रूप में देखते थे."
सईद नक़वी को 1990 में फ़िदेल कास्त्रो से इंटरव्यू करने का मौका मिला था. नक़वी याद करते हैं, "बड़ी मुश्किल से इंटरव्यू देने के लिए वो राज़ी हुए. हम क्यूबा पहुंचे. वहाँ पर हमेशा संस्पेंस रहता है. वो आपको कमरे में बैठा लेते हैं और फिर कहते हैं कि आप बाहर नहीं जा सकते हैं क्योंकि फ़िदेल के दफ़्तर से किसी समय भी फ़ोन आ सकता है. फिर मुझसे रात में तैयार रहने के लिए कहा गया. मैं समझा कि शरीफ़ आदमी छह या सात या बहुत हुआ आठ बजे बुलाएगा."
नक़वी आगे बताते हैं, "लेकिन उन्होंने मुझे रात दस बजे बुलाया. उनकी गाड़ी आई मुझे लेने. वहां भी एक साइड रूम में हम बैठे. घंटे भर बाद कास्त्रो प्रकट हुए. मैं समझा कि वो मुझे सिगार पेश करेंगे. लेकिन पता चला कि उन्होंने सिगार पीना छोड़ दिया था. उन्होंने एक ब्रांडी अपने लिए बनाई और एक मेरे लिए. वो ग़ोया इसके ज़रिए मुझसे रैपो कायम करने की कोशिश कर रहे थे. डेढ़ घंटे शुरुआती बातचीत में ही लग गए. उन्होंने मुझे ताड़ लिया और मैंने भी उनको नाप लिया."
"हमारी जो दुभाषिया थी, वो साहब जादूगरनी थी. ये बिल्कुल एहसास नहीं होता था कि वो हमारी बातचीत का अनुवाद कर रही हैं. ग़ालिब का मिसरा है... मैंने जाना कि ग़ोया ये भी मेरे दिल में है... उस पर पूरी तरह लागू होता था. कास्त्रो ने बोला, और क्विक फ़ायर अनुवाद हुआ... बिना किसी ग़ल्ती के. फ़िदेल अंग्रेज़ी के कुछ शब्द समझते थे लेकिन जवाब हमेशा क्यूबाई स्पेनिश में देते थे. फ़िदेल के साथ ये नहीं था कि आप पंद्रह बीस मिनट में इंटरव्यू ख़त्म कर दें. आप फंसे तो फिर फंसे. उनसे कोई गुफ़्तगू तीन चार घंटे से कम नहीं हो सकती."
फ़िदेल के साथ कुछ इसी तरह का तजुर्बा कम्युनिस्ट नेता ज्योति बसु के साथ हुआ था. वो 1993 में जब क्यूबा की यात्रा पर गए थे तो उनके साथ मार्क्सवादी कम्युनिस्ट पार्टी के महासचिव सीताराम येचुरी भी थे.
बीबीसी से बात करते हुए येचुरी ने बताया, "1993 में ज्योति बसु को क्यूबा आने का निमंत्रण मिला था. यात्रा के दौरान हम और ज्योति बाबू खाना खाने के बाद सोने की तैयारी कर रहे थे तभी अचानक संदेश आया कि फ़िदेल कास्त्रो उनसे मिलना चाहते हैं. ज्योति बाबू बोले इस समय क्या मिला जाए, सुबह मिलेंगे. लेकिन संदेशवाहक ने कहा कि फ़िदेल अपने दफ़्तर में आपका इंतज़ार कर रहे हैं. हम आधी रात के आसपास बंद गले का सूट पहन कर उनसे मिलने पहुँचे."
सीताराम येचुरी बताते हैं कि वो बैठक डेढ़ घंटे चली, "कास्त्रो हमसे सवाल पर सवाल किए जा रहे थे. भारत कितना कोयला पैदा करता है? वहाँ कितना लोहा पैदा होता है? वगैरह वगैरह...एक समय ऐसा आया कि ज्योति बसु ने बंगाली में मुझसे कहा, "एकी आमार इंटरव्यू नीच्चे ना कि"(ये क्या मेरा इंटरव्यू ले रहे हैं क्या?). ज़ाहिर है ज्योति बसु को वो आँकड़े याद नहीं थे. तब फ़िदेल ने मेरी तरफ़ रुख़ कर कहा भाई ये तो बुज़ुर्ग हैं. आप जैसे नौजवानों को तो ये सब याद होना चाहिए. तब से जब भी मैं क्यूबा जाता हूँ, भारत की आर्थिक स्थिति के बारे में आँकड़ों की हैंडबुक हमेशा अपनी जेब में रखता हूँ."
अगले दिन जब ज्योति बसु भारत वापस जाने के लिए हवाना हवाई अड्डे पर पहुंचे तो उन्हें वीआईपी लाउंज में बैठाया गया. अचानक लाउंज को खाली करा दिया गया. समझ में नहीं आ रहा था कि ऐसा क्यों किया जा रहा है?
येचुरी बताते हैं, "अचानक हमने देखा कि फ़िदेल चले आ रहे हैं हमें विदा करने के लिए. मुझे याद है मेरे कंधे पर एक बैग लटका हुआ था. फ़िदेल हमेशा की तरह अपनी सैनिक यूनिफ़ार्म मे थे. उनकी वर्दी से एक पिस्तौल लटकी हुई थी. उन्होंने मुझसे पूछा कि मेरे बैग में क्या है? मैंने जवाब दिया कुछ किताबें हैं इसमें. फ़िदेल बोले तुम तो आ गए लेकिन मेरे सामने कोई बैग लेकर नहीं आता. पता नहीं इसमें क्या रखा हो? सीआईए ने मुझे पता नहीं कितनी बार मारने की कोशिश की है."
येचुरी कहते हैं, "मैंने कहा आपके पास तो पिस्तौल है. अगर कोई आप पर हमला करे तो आप उस पर इसे चला सकते हो. जब फ़िदेल ने मुस्कराते हुए कहा ये राज़ समझ लो आज. ये पिस्तौल हमने अपने दुश्मनों को डराने के लिए रखी है. लेकिन इस पिस्तौल में गोली कभी नहीं होती."
इसी तरह 1991 में सोवियत संघ के विघटन के बाद जब क्यूबा की आर्थिक स्थिति ख़राब हो गई तो कम्युनिस्ट नेता हरकिशन सिंह सुरजीत ने पार्टी की तरफ़ से क्यूबा को दस हज़ार टन गेहूँ भिजवाने का बीड़ा उठाया.
सीताराम येचुरी याद करते हैं, "ये काम कामरेड सुरजीत ही कर सकते थे. उन्होंने जब देखा कि सोवियत संघ बिखर गया है. क्यूबा की स्थिति बहुत गंभीर थी क्योंकि उनकी पूरी अर्थव्यवस्था सोवियत संघ पर निर्भर थी. क्यूबा के ऊपर प्रतिबंध लगा हुआ था जिसके कारण वो अपना सामान दुनिया में कहीं और नहीं भेज सकते थे. उस समय उन्हें मदद की सख़्त ज़रूरत थी. उनके पास नहाने के लिए साबुन नहीं था और न ही खाने के लिए गेहूँ."
येचुरी आगे बताते हैं, "कामरेड सुरजीत ने एलान कर दिया कि वो दस हज़ार टन गेहूं क्यूबा को भेजेंगे. उन्होंने लोगों से अनाज जमा किया और पैसे जमा किए. उस ज़माने में नरसिम्हा राव की सरकार थी. उनके प्रयासों से पंजाब की मंडियों से एक विशेष ट्रेन कोलकाता बंदरगाह भेजी गई. मुझे अभी तक याद है उस शिप का नाम था कैरिबियन प्रिंसेज़. उन्होंने नरसिम्हा राव से कहा कि हम दस हज़ार टन गेहूँ भेज रहे हैं तो सरकार भी इतने का ही योगदान दे. सरकार ने भी इतना ही गेहूँ दिया. उसके साथ दस हज़ार साबुन भी भेजे गए. वहाँ पर जब वो पोत पहुंचा तो उसे रिसीव करने के लिए फ़िदेल कास्त्रो ने ख़ास तौर से सुरजीत को बुलवाया. उस मौके पर कास्त्रो ने कहा कि सुरजीत सोप और सुरजीत ब्रेड से क्यूबा ज़िंदा रहेगा कुछ दिनों तक."
केंद्र में मंत्री और दो राज्यों की राज्यपाल रहीं मारग्रेट अल्वा को भी फ़िदेल कास्त्रो से कई बार मिलने का मौका मिला था. अल्वा याद करती हैं, "एक बार भोज के बाद उन्होंने मुझसे पूछा कि आपका वज़न कितना है? मैंने कहा मैं आपको क्यों बताऊँ? हमारे यहाँ भारत में कहावत है कि उस चीज़ के बारे में हरगिज़ न बताया जाए जिसे साड़ी छुपा सकती है. इससे कई पाप छुपाए जा सकते हैं. फ़िदेल ज़ोर से हँसे और अगले ही क्षण उन्होंने मेरी कमर पर हाथ रखते हुए कहा मैं तुमको उठा कर बता सकता हूँ कि तुम्हारा वज़न कितना है."
अल्वा आगे कहती हैं, "मैंने कहा यॉर एक्सलेंसी आप ऐसा मत करिए. आप जितना सोचते हैं उससे मैं कहीं अधिक भारी हूँ. इससे पहले कि मैं अपना वाक्य पूरा कर पाती, उन्होंने मुझे ज़मीन से एक फ़ुट ऊपर उठा लिया. फिर वो ज़ोर से हंस कर बोले, अब मुझे मालूम है तुम्हारा वज़न किता है. मेरा चेहरा शर्म से लाल हो गया."
मार्ग्रेट अल्वा बताती हैं, "एक दूसरी मुलाक़ात में फ़िदेल ने मुझसे पूछा अगर स्पेनिश लोग क्यूबा में न उतर कर भारत में उतरे होते, तो इतिहास क्या होता? मैंने छूटते ही जवाब दिया, फ़िदेल कास्त्रो एक भारतीय होते. ये सुनना था कि फ़िदेल ने अपना चिरपरिचित ठहाका लगाया, ज़ोर से मेज़ को थपथपाया और बोले, ये मेरे लिए खुशकिस्मती की बात होती! भारत एक महान देश है."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और
पर फ़ॉलो भी कर सकते हैं.)



जब इंदिरा गांधी ने बंगबंधु शेख़ मुजीबुर रहमान को चेताया था

इस महीने इंदिरा गांधी की जन्मशती मनाई जा रही है. इस मौके पर बांग्लादेश की आज़ादी के संघर्ष में उनके महान योगदान को याद किया जाना ज़रूरी है. 
जब वे बांग्लादेश के स्वतंत्रता संग्राम को महत्वपूर्ण समर्थन दे रही थीं तो उस वक्त पीएन हक्सर उनके प्रमुख सहयोगियों में से एक हुआ करते थे.
इंदिरा गांधी ने साल 1973 में पीएन हक्सर को विशेष दूत बनाकर बांग्लादेश भेजा था. 
हक्सर के एजेंडे में भारत की आज़ादी के बाद लंबित पड़े मुद्दों जैसे पाकिस्तान से बांग्लादेश आने वाले बंगालियों और बांग्लादेश से पाकिस्तान जाने की ख़्वाहिश रखने वाले लोगों की समस्याएं शामिल थीं.
साथ ही हक्सर संपत्ति के बंटवारे के सवाल को भी सुलझाने के लिए भी बांग्लादेश भेजे गए थे. 
बांग्लादेश के विदेश मंत्री की हैसियत से पीएन हक्सर से मुझे मिलने का मौका मिला. कुछ लंबित मुद्दों को सुलझाने और उनका हल खोजने की दिशा में उन दिनों सकारात्मक प्रगति हुई. 
हक्सर और मेरी बातचीत के बाद लंबित मुद्दों के लिए जो समाधान निकाले गए, इंदिरा गांधी ने उन पर महत्वपूर्ण फ़ैसले लिए. 
भारत और बांग्लादेश के बीच गतिरोध के मुद्दों को सुलझाने की दिशा में एक अहम प्रगति हुई, 1973 के संयुक्त घोषणापत्र के शक्ल में. ये हक्सर और हमारी बातचीत का नतीज़े के तौर पर सामने आया था.
लेकिन इस संयुक्त घोषणापत्र को इंदिरा गांधी मंजूरी की ज़रूरत थी. ये ज़रूरी भी था क्योंकि हमारा स्टैंड यही था कि बांग्लादेश और पाकिस्तान को प्रभावित करने वाले मुद्दों पर तब तक कोई बातचीत नहीं होगी जब तक कि बांग्लादेश पाकिस्तान को औपचारिक रूप से कोई मान्यता न दे दे.
इसका मतलब ये था कि मान्यता न मिलने तक ये मुद्दे किसी बातचीत में नहीं रखे जा सकते थे. 
हक्सर और हमारी बातचीत में इस बात पर सहमति बनी कि मानवीय पहलू वाले मुद्दों को पाकिस्तान से मान्यता मिलने की औपचारिकता पूरी किए जाने तक लंबित नहीं रखा जा सकता है.
इनमें उन लोगों का सवाल भी शामिल था जो बांग्लादेश और पाकिस्तान से एक दूसरे के यहां आना-जाना चाहते थे. 
इस बात का ख्याल रखा गया था कि पाकिस्तान से बातचीत पर बांग्लादेश के स्टैंड में कोई नरमी नहीं बरती जाएगी.
इसलिए पाकिस्तान से द्विपक्षीय बातचीत को लेकर बांग्लादेश के रुख़ में बिना कोई ढील दिए भारत-बांग्लादेश संयुक्त घोषणापत्र में ये प्रस्ताव रखा गया कि इसमें मानवीय मुद्दों को भी शामिल किया जा सकता है. 
चूंकि ये ढाका के सैद्धांतिक रुख़ में एक अपवाद था, इसलिए भारत में इंदिरा गांधी और बांग्लादेश में शेख़ मुजीबुर रहमान से उच्चस्तरीय मंजूरी की ज़रूरत थी. 
पीएन हक्सर ने ये प्रस्ताव रखा कि मुझे दिल्ली जाकर इंदिरा गांधी से इस मंजूरी के लिए कहना चाहिए. मैं दिल्ली गया और इंदिरा गांधी से मिला.
मैंने उन्हें बताया कि हक्सर और मेरी बातचीत के बाद हम इस नतीज़े पर पहुंचे हैं कि हमारा इरादा मानवीय संकट को सुलझाने की दिशा में आगे कदम बढ़ाने का है. वो हमारी बात से सहमत थीं. 
उन्होंने कहा कि वो इसके लिए ज़रूरी निर्देश देंगी. मानवीय संकट हल करने के लिए किए गए 1973 के घोषणापत्र की  दुनिया भर में तारीफ़ हुई.
मुझे आज भी याद है जब 1975 में इंदिरा गांधी की बंगबंधु के साथ जमैका में मुलाकात हुई थी. उन्होंने शेख़ मुजीब की सुरक्षा को लेकर चिंता जाहिर की. 
उन्हें खुफिया एजेंसियों से इसकी जानकारी मिली थी कि बंगबंधु की जान को ख़तरा है. लेकिन शेख़ मुजीब को ये भरोसा था कि कोई बंगाली उन्हें नुक़सान नहीं पहुंचाएगा.
लेकिन इंदिरा गांधी ने जो आशंका जाहिर की थी, वो सच साबित हुई. कुछ ही महीनों के भीतर 15 अगस्त, 1975 को शेख़ मुजीबुर रहमान हत्या की साजिश का शिकार हो गए. 
इसके कुछ महीनों के बाद नई दिल्ली में मेरी इंदिरा गांधी से मुलाक़ात हुई थी. 
इंदिरा गांधी मुझे याद दिलाया कि बंगबंधु के जीवन पर मंडरा रहे ख़तरे को लेकर उन्होंने आगाह किया था. 
उन्होंने कहा कि ये कितने दुख की बात है कि जिस साजिश को लेकर उन्होंने बंगबंधु को सावधान किया था, वो हकीक़त में बदल गया. 
इसके बाद मैंने उन्हें कहा कि हमारे क्षेत्र में शांति और स्थिरता बनाए रखने के लिए ये ज़रूरी है कि उन्हें अपनी सुरक्षा के लिए आवश्यक कदम उठाने चाहिए. 
जैसा कि बंगबंधु के साथ हुआ था, उन्होंने भी अपने पर आने वाले ऐसी किसी ख़तरे को कभी ज़्यादा तवज्जो नहीं दी थी.
इंदिरा गांधी ने मुझे कहा भी कि उन्हें इस तरह का कोई डर नहीं है. इस मुलाक़ात के कुछ अर्से बाद वो भी ऐसी ही हत्या की साजिश का शिकार हो गईं. 
एक बार किसी मुलाक़ात में उन्होंने मुझसे कहा था कि पीएन हक्सर ने उनके सलाहकार की भूमिका छोड़ दी है, वे उनकी समझदार सलाह को मिस करती हैं.
मैंने उनसे कहा कि हक्सर से मेरी मुलाक़ात होने वाली है और मैं उनसे इस बात का जिक्र करूंगा. 
इंदिरा गांधी से कई मुलाकातें हुईं और मैं उन्हें एक ऐसे राजनेता के तौर पर देखता हूं जो राष्ट्रहित में मुश्किल फ़ैसले स्वतंत्र रूप से ले सकती थीं. भले ही नौकरशाही उन्हें कोई अलग सलाह देती.
मुझे मालूम है और ये सच भी था कि बांग्लादेश की आज़ादी के संघर्ष को समर्थन देने का फ़ैसला लेकर उन्होंने कितना बड़ा जोखिम लिया था. 



'वो हिम्मतवाली नेता जिनका नाम था इंदिरा गांधी'

31 अक्तूबर 1984 को भारत की पूर्व प्रधानमंत्री इंदिरा गांधी की हत्या के बाद सड़कों पर लोगों का जो गुस्सा और आक्रोश फूटा, नवंबर महीना उसका चश्मदीद गवाह है.
अक्टूबर 1984, इंदिरा गांधी अपने राजनीतिक करियर के बेहद बुरे दौर से गुजर रही थीं. सिख और हिंदुओं के बीच लंबे समय से चला आ रहा तनाव चरम पर पहुंच चुका था. सिखों के बेहद पवित्र माने जाने वाले स्थल स्वर्ण मंदिर में चरमपंथियों के घुस जाने के कारण इंदिरा गांधी को वहां सेना भेजनी पड़ी.
सैंकड़ों लोग मारे गए. स्वर्ण मंदिर में सेना भेजने के कारण समूचे भारत के सिखों में इंदिरा गांधी के प्रति जबरदस्त असंतोष और गुस्सा भड़क उठा. उन्हें जान से मारने की धमिकयां मिलने लगीं.
मगर भारत की पहली महिला प्रधानमंत्री इन धमिकयों के आगे निडर खड़ी रहीं.
इंदिरा गांधी को जान से मारने की धमकियां मिल रही थीं. मगर वे ऐसी निर्भीक महिला थीं कि इसकी उन्होंने कभी परवाह नहीं की.
मैं इंदिरा गांधी के साथ 1962 से लेकर उनकी अंतिम सांस तक रहा. वो बहुमुखी प्रतिभा की धनी थीं. जोश से भरपूर. अपने देश और लोगों के लिए उनके दिल में प्यार था. वे विचारों से पूरी तरह धर्मनिरपेक्ष थीं.
अपनी धर्मनिरपेक्ष सोच के कारण ही इंदिरा गांधी बहुसंख्यक हिंदुओं और अल्संख्यक मुस्लिमों, सिखों के बीच किए जाने वाले किसी भी भेदभाव का कड़ा विरोध करती थीं. यहां तक कि जान से मारने की धमकी मिलने के बाद भी पार्टी के कहने पर उन्होंने अपने निजी सिख अंगरक्षकों को बदलने से इंकार कर दिया.
स्वर्ण मंदिर घटना के बाद पार्टी ने फैसला लिया कि उनकी सुरक्षा व्यवस्था से सभी सिखों को अलग कर दिया जाए. जब उन्होंने ये सुना तो बहुत नाराज हुईं. उनके आदेश के अनुसार जिन सिख सुरक्षाकर्मियों को हटा दिया गया था उन्हें वापस बुला लिया गया. वे बेहद बहादुर महिला थीं.
31 अक्टूबर की सुबह. इंदिरा गांधी की मौत का दिन. यह दिन भी किसी दूसरे दिन की तरह ही शुरू हुआ था. वे दिल्ली के अपने घर में थीं.
ब्रितानी अभिनेता पीटर उस्तीनोव के साथ लॉन में इंदिरा गांधी के साथ एक इंटरव्यू की तैयारी थी. पीटर इंदिरा गांधी पर एक डाक्यूमेंट्री बना रहे थे.
बेअंत सिंह इंदिरा गांधी के अंगरक्षक थे. जब इंदिरा, पीटर से मिलने के लिए जा रही थी बेअंत ने रास्ते में उन पर हमला कर दिया.
पीटर उस्तीनोव ने बताया था, "हम पचास यार्ड की दूरी पर थे. शुरू में गोलियां चलने की तीन आवाजें आईं. मेरे साथ एक इंडियन कैमरामैन था. गोलियों की आवाज आई तो कैमरामैन ने कहा, लगता है कोई फिर पटाखे छोड़ रहा है. जब मशीनगन की आवाज आई तब समझ में आया, ये पटाखे नहीं थे."
"वह सामने आया और अपने रिवॉल्वर से फायरिंग करने लगा. इससे पहले की हम कुछ समझ पाते वह अपना काम कर चुका था."
इंदिरा जी ज़मीन पर खून में लथपथ पड़ी थीं. चारों ओर अफ़रातफ़री का माहौल था. मैंने एम्बुलेंस खोजा, मगर वहां कोई एंबुलेंस मौजूद नहीं था. तब हमने एक सिक्योरिटी कार मंगाई. इसी बीच गोलियों की आवाजें सुनकर सोनिया गांधी आ चुकी थी. हम आनन-फानन में एम्स के लिए निकल पड़े.
डॉक्टरों ने उनका इलाज शुरू कर दिया. ऐम्स के निदेशक ने बताया कि इंदिरा गांधी की हालत बहुत नाजुक है.
इंदिरा अगले पांच घंटे तक ऑपरेशन टेबल पर रहीं. उन्हें 80 यूनिट से ज्यादा खून चढ़ाया गया. लेकिन डॉक्टरों ने बताया कि उनकी जान संभवतः तभी जा चुकी थीं जब उन्हें पहली गोली लगी.
जैसे ही इंदिरा गांधी के मरने की खबर फैली भारत के राजनीतिक गलियारों में खलबली मच गई.
मैं एम्स, एयरपोर्ट और प्रधानमंत्री आवास के बीच चक्कर काट रहा था. एक तरफ तो इंदिरा के बेटे राजीव गांधी कोलकाता से लौटे रहे थे तो दूसरी ओर तत्कालीन राष्ट्रपति ज्ञानी जैल सिंह खबर सुन विदेश यात्रा से वापस आ रहे थे.
राजीव गांधी अगली सुबह इंदिरा गांधी की जगह ले चुके थे. लोग इंदिरा की मौत की खबर से बुरी तरह सन्न थे. उन्हें यकीन नहीं हो रहा था. दुख गुस्से और आक्रोश का रूप लेता जा रहा था. ये बहुत बड़े तूफान की आहट थी.
अगले कुछ ही दिनों में देश भर में सिख विरोधी दंगे भड़कने लगे.
सिखों के घरों को जलाया जा रहा था. यदि कोई कार में जा रहा हो तो लोग पहले भीतर झांक कर देखते थे कि अंदर कौन बैठा है. कहीं वो सिख तो नहीं. सिखों के लिए बेहद खतरनाक समय था.
3 नवंबर, 1984 को इंदिरा गांधी को अंतिम विदाई दी गई. उनकी हत्या के बाद भड़के दंगों में करीब तीन हज़ार सिख मारे गए.
कुछ लोगों के लिए स्वर्ण मंदिर परिसर में सैनिक कार्रवाई की इजाजत देने और उनकी मौत के बाद भड़की जातीय हिंसा से इंदिरा की प्रतिष्ठा दागदार हो गई.
मगर कुछ लोगों के लिए वे एक मज़बूत शख्सियत थीं. समझौतों से दूर रहने वाली. और अपने देश भारत में मज़बूत आस्था निष्ठा रखने वाली.
"काश, जो हुआ वो नहीं होता. मैं उनके साथ काम करता रहता. वे होतीं तो आज के मुकाबले राजनीतिक व्यवस्था ज़्यादा मज़बूत होती."
मैंने राजीव गांधी के साथ काम करना जारी रखा. मगर राजीव गांधी की भी हत्या 1991 में हो गई.
(बीबीसी हिन्दी के
के लिए आप यहां क्लिक कर सकते हैं. आप हमें 
 और 
 पर फ़ॉलो भी कर सकते हैं.)



इंदिरा जैसी 'सख्त' छवि चाहेंगे नरेंद्र मोदी?

इन दिनों देश भर में प्रधानमंत्री नरेंद्र मोदी के नोटबंदी के फ़ैसले की चर्चा है. केंद्र सरकार इसे ब्लैक मनी और जाली नोटों के ख़ात्मे को लेकर भारतीय इतिहास का सबसे बड़ा क़दम बता रही है.
वहीं दूसरी ओर पीएम मोदी के विरोधी इसे फ़ैसले की आलोचना कर रहे हैं और इसके उद्देश्य पर सवाल उठा रहे हैं. देश की आम जनता भी इस मुद्दे पर बंटी नज़र आती है. एक ओर मोदी के समर्थक नज़र आते हैं, तो दूसरी ओर विरोधी, जो बैंकों के सामने लगी लंबी क़तारों को मुद्दा बना रहे हैं. 
ये हक़ीक़त है कि बीते ढाई साल में ये मोदी और उनकी सरकार का सबसे बड़ा फ़ैसला है. आठ नवंबर, 2016 को उन्होंने देश के नाम दिए अपने संबोधन में आधी रात से 500 और 1000 के पुराने नोट के चलन को बंद करने की घोषणा की थी. 
भारतीय रिज़र्व बैंक का अनुमान है कि देश की वित्तीय व्यवस्था में करीब दस लाख करोड़ रुपये आएंगे. हालांकि, इसे लागू करने को लेकर हो रही मुश्किलों की वजह से चलते अर्थव्यवस्था के नुकसान को लेकर आधिकारिक आंकड़ा अभी तक नहीं आया है, लेकिन रफ़्तार मंद हुई है.
इस फ़ैसले से ठीक पहले पाकिस्तान प्रशासित कश्मीर और सीमा रेखा पर 29 सितंबर को हुई कथित सर्जिकल स्ट्राइक को भी मोदी सरकार का बड़ा फ़ैसला माना जा सकता है. 
ऐसे में विश्लेषकों के बीच बहस छिड़ी हुई है कि क्या कठोर फ़ैसले लेने के मामले में नरेंद्र मोदी की तुलना पूर्व प्रधानमंत्री इंदिरा गांधी से की जा सकती है. इंदिरा गांधी की 19 नवंबर को जयंती है. ऐसे में एक नज़र इंदिरा के उन फ़ैसलों पर जो बेहद कठोर माने जाते हैं लेकिन साथ ही उनमें से कई को विवादास्पद भी माना जाता है जिसके लिए उनकी काफ़ी आलोचना भी होती है. 
 भारत और पाकिस्तान के बीच तीसरे युद्ध के दौरान इंदिरा गांधी के कठोर तेवरों की बहुत चर्चा होती है.  वो भी तब जब  माना जा रहा था कि वैश्विक मंच पर अमरीका पाकिस्तान को शह दे रहा था. उस युद्ध में पाकिस्तान को हार का सामना करना पड़ा था. तब दुनिया को बांग्लादेश के तौर पर एक नया मुल्क़ मिला. उनके इस फ़ैसले के चलते उन्हें 'आयरन लेडी' भी कहा जाने लगा.  
 इंदिरा गांधी ने बतौर प्रधानमंत्री मई, 1974 में परमाणु परीक्षण करने की मंज़ूरी दी. राजस्थान के पोखरण में हुए परमाणु परीक्षण की भनक दुनिया के पांच शक्तिशाली देशों तक को नहीं लगी थी. इस परीक्षण के साथ ही भारत ने परमाणु संपन्न देश होने की दिशा में क़दम बढ़ाए थे. 
जनवरी, 1966 में जब इंदिरा गांधी भारत की प्रधानमंत्री बनीं, तब देश में भुखमरी की स्थिति थी. भारत अनाज के मामले में दूसरे देशों पर निर्भर था.  1967 में भारत में हरित क्रांति शुरू हुई, जिसमें उनका अहम योगदान माना जाता है. और कुछ ही साल में भारत अनाज उत्पादन के मामले में आत्मनिर्भर बन गया.
 14 जुलाई, 1969 की आधी रात को इंदिरा गांधी ने 14 बैंकों का राष्ट्रीयकरण कर दिया. उनके लिए ये फ़ैसला आसान नहीं था. कांग्रेस के अंदर भी इस फ़ैसले को लेकर एक राय नहीं बन पाई थी. लेकिन उनके इस फ़ैसले के चलते ही देश में आर्थिक स्थायित्व का दौर शुरू हुआ. छोटी-छोटी कंपनियों और कुटीर उद्योग धंधों को नया जीवन मिला. 
1971 के आम चुनाव से ठीक पहले इंदिरा गांधी ने देश भर में 'गरीबी हटाओ' का नारा दिया. गरीबों और बेरोज़गारों के लिए उन्होंने योजनाएं शुरू कीं, लेकिन समय के साथ उनका ये नारा अपनी चमक खोता गया. बावजूद इसके नरेंद्र मोदी के चुनावी नारे 'अच्छे दिन आने वाले हैं' से पहले तक यह भारत में सबसे बड़ा चुनावी नारा बना रहा. जाने-माने पत्रकार बी जी वर्गीज़ ने न्यूयॉर्क टाइम्स से कहा था, "इंदिरा इस विचार को आगे नहीं बढ़ा पाईं, ठीक से लागू नहीं कर पाईं."
इंदिरा गांधी क़रीब 16 साल तक देश की प्रधानमंत्री रहीं. इस दौरान वह राष्ट्रपति शासन को हथियार की तरह इस्तेमाल को लेकर ख़ासी बदनाम रहीं. 1966 से लेकर 1977 और 1980 से लेकर 1984 के अपने दो कार्यकाल के दौरान इंदिरा गांधी ने भारतीय संविधान की धारा 356 का इस्तेमाल करके 50 बार राज्यों में राष्ट्रपति शासन लागू कर चुकी थीं. नरेंद्र मोदी मई, 2014 से भारत के प्रधानमंत्री हैं और पांच बार राज्यों में राष्ट्रपति शासन लागू करा चुके हैं.
इन फ़ैसलों के अलावा इंदिरा गांधी कुछ अन्य कठोर फ़ैसलों के लिए भी याद की जाती हैं, जो विवादास्पद भी रहे.
 25 जून, 1975 को इंदिरा गांधी ने देश में आपातकाल की घोषणा कर दी थी. इसके बाद अगले 21 महीनों तक देश भर में आपातकाल लागू रहा. विपक्ष के सभी बड़े नेताओं को रातों-रात जेल में डाल दिया गया. प्रेस की स्वतंत्रता पर अंकुश लगाया गया. इन सबका असर ये हुआ कि 1977 में हुए आम चुनाव में इंदिरा गांधी और कांग्रेस पार्टी की क़रारी हार हुई. आपातकाल को भारतीय इतिहास का काला अध्याय माना जाता है. 
 सिख चरमपंथी नेता जरनेल सिंह भिंडरावाला के समर्थकों ने अमृतसर के स्वर्ण मंदिर को अपना ठिकाना बना लिया था. इंदिरा गांधी की सरकार ने सेना को स्वर्ण मंदिर पर हमला करने का निर्देश दिया. एक जून, 1984 से आठ जून, 1984 तक चले इस अभियान में सैकड़ों लोग मारे गए. परिसर को काफ़ी नुकसान हुआ. अभियान में भिंडरावाला की मौत हो गई. इस ऑपरेशन के चार महीने बाद ही सिख अंगरक्षक बेअंत सिंह और सतवंत ने इंदिरा गांधी की हत्या कर दी.
(बीबीसी हिन्दी के  एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



इंदिरा गांधी की 'निजी ज़िंदगी' वाले चैप्टर का सच

भारत की 'आयरन लेडी' कही जाने वाली इंदिरा गांधी अपने कठोर फ़ैसलों के लिए दुनिया में मशहूर थी.
जन्म के 100वें साल में इंदिरा गांधी पर लोग फिर बात कर रहे हैं लेकिन ये बातें बेहद निजी और आपत्तिजनक वजहों से हो रही हैं.
सोशल मीडिया पर इन दिनों इंदिरा गांधी से जुड़ी एक स्टोरी की चर्चा है. वजह है जवाहर लाल नेहरू के निजी सचिव एमओ मथाई की 1978 में छपी किताब 'रेमिनिसन्स ऑफ नेहरू एज' का चैप्टर 'शी'. 
सोशल मीडिया पर चैप्टर 'शी' को लेकर चर्चाएँ चल रही हैं. दावा किया जा रहा है कि ये वही चैप्टर है, जिसे एमओ मथाई की किताब से हटा दिया गया था.
इस चैप्टर के अंश काफी निजी हैं, जिसमें कई आपत्तिजनक बातों का ज़िक्र है. 
इस चैप्टर को लेकर दो तरह के दावे हैं. एक दावा ये है कि किताब में ऐसा कोई चैप्टर ही नहीं था, इसे बस किताब के प्रमोशन के लिए प्रचारित किया गया था.
दूसरा दावा ये है कि किताब में इंदिरा गांधी पर शी चैप्टर था, जिसमें इंदिरा गांधी और एम ओ मथाई के कथित संबंधों के बारे में जानकारी थी लेकिन इसे छापा नहीं गया था. 
वरिष्ठ पत्रकार कुलदीप नैयर बताते हैं, ''1977 में इमरजेंसी पर जब मेरी किताब 'द जजमेंट' छपी और बिकी थी. तब मथाई की 'रेमिनिसन्स ऑफ नेहरू एज' को छापने वाले विकास पब्लिकेशन ने मुझे किताब की हस्तलिपि भेजकर पूछा था कि ये छापें या नहीं. मैंने सलाह दी कि शी चैप्टर के बगैर सब छाप दो. लेकिन बाद में ये चैप्टर सर्कुलेट होता गया.''
शी चैप्टर के वर्णन के बारे में कुलदीप नैयर बताते हैं कि उन्होंने पूरा चैप्टर या किताब नहीं पढ़ी थी. वो कहते हैं, ''मेरी दिलचस्पी ही नहीं थी. इसलिए मैंने पूरा चैप्टर नहीं पढ़ा था.''
कुलदीप नैयर के दावों से उलट किताब को छापने वाले विकास पब्लिशिंग हाउस के मैनेजिंग डायरेक्टर रहे नरेंद्र कुमार ने बीबीसी के साथ बातचीत में कहा, ''मथाई की तरफ से ऐसा कोई भी चैप्टर किताब में कभी छपने के लिए नहीं आया था. न ही हमने ऐसा कोई चैप्टर छापा. शी नाम का कोई भी चैप्टर कभी अस्तित्व में ही नहीं था तो चैप्टर हटाने का सवाल ही नहीं होता.''
नैयर के दावों को खारिज करते हुए नरेंद्र कुमार कहते हैं, "कुलदीप नैयर जी ऐसा क्यों बोल रहे हैं. मुझे इस बारे में कुछ नहीं कहना. ये इतनी पुरानी बात है. रोज़ सैकड़ों किताबें छपती हैं. कितना याद रखें. "
(बीबीसी हिन्दी के एंड्रॉएड ऐप के लिए 
करें. आप हमें 
और 
पर भी फ़ॉलो कर सकते हैं.)



इंदिरा गांधी ने दी थी शेख हसीना को दिल्ली में शरण

15 अगस्त, 1975:  शेख़ हसीना, उनके पति डाक्टर वाज़ेद और बहन रेहाना ब्रसेल्स में बांगलादेश के राजदूत सनाउल हक के यहाँ ठहरे हुए थे. 
वहाँ से उनको पेरिस जाना था, लेकिन एक दिन पहले ही डाक्टर वाज़ेद का हाथ कार के दरवाज़े में आ गया. 
अभी वो लोग सोच ही रहे थे कि पेरिस जाएं या न जाएं, सुबह साढ़े छह बजे राजदूत सनाउल हक के फ़ोन की घंटी बजी. 
दूसरे छोर पर जर्मनी में बांगलादेश के राजदूत हुमांयु रशीद चौधरी थे. 
उन्होंने बताया कि आज सुबह ही बांगलादेश में सैनिक विद्रोह हो गया है. आप पेरिस न जा कर तुरंत जर्मनी वापस आइए. जैसे ही राजदूत सनाउल हक  को पता चला कि सैनिक विद्रोह में शेख मुजीब मारे गए हैं, उन्होंने उनकी दोनों बेटियों और दामाद को कोई भी मदद देने से इंकार कर दिया. और तो और उन्होंने उनसे अपना घर छोड़ देने के लिए भी कहा. 
पिछले साल शेख़ मुजीब की बरसी पर आयोजित एक कार्यक्रम में उस घटना को याद करते हुए शेख़ हसीना ने कहा, "हम जैसे उनके लिए बोझ बन गए, हाँलाकि उन्हें शेख मुजीब ने ही बेल्जियम में बांगलादेश का राजदूत बनाया था और वो एक राजनीतिक नियुक्ति थी. उन्होंने हमें जर्मनी जाने के लिए कार देने से भी मना कर दिया." 
बहरहाल वो लोग किसी तरह जर्मनी में बांगलादेश के राजदूत हुमांयु रशीद चौधरी की मदद से जर्मनी पहुंचे. 
इसके आधे घंटे के भीतर यूगोस्लाविया के दौरे पर आए बांगलादेश के विदेश मंत्री डाक्टर कमाल हुसैन भी वहां पहुंच गए. 
उसी शाम को जर्मन प्रसारण संस्था डॉयचेवेले और कुछ जर्मन अख़बारों के संवाददाता उनकी टिप्पणी लेने राजदूत के घर आ गए.
शेख हसीना और उनकी बहन रेहाना इतने सदमें में थीं कि उन्होंने उनसे कोई बात नहीं की. विदेश मंत्री कमाल हुसैन ने भी एक शब्द नहीं कहा, हांलाकि वो वहाँ मौजूद थे. 
राजदूत चौधरी ने ज़रूर कहा कि शेख़ की दोनों बेटियाँ उनके पास हैं. इस बीच यूगोस्लाविया के राष्ट्रपति मार्शल टीटो ने उनका हालचाल तो पूछा लेकिन ये तय नहीं हो पा रहा था कि ये लोग अब रहेंगे कहाँ?  
हुमायुं रशीद चौधरी के बेटे नौमान रशीद चौधरी ने मशहूर बांगलादेशी अख़बार 'द डेली स्टार' के 15 अगस्त, 2014 के अंक में एक लेख लिखा.
अगस्त 15: बंगबंधुज़ डॉटर्स' के नाम से लिखे लेख में उन्होंने बताया, "मेरे  पिता ने एक राजनयिक समारोह में पश्चिमी जर्मनी में भारत के राजदूत वाई के पुरी से पूछा कि क्या भारत शेख़ हसीना और उनके परिवार को राजनीतिक शरण दे सकता है ?  उन्होंने जवाब दिया वो पता करेंगे. अगले दिन वो मेरे पिता से मिलने उनके दफ़्तर आए और बोले कि आमतौर से भारत में राजनीतिक शरण देने की प्रक्रिया लंबी होती है. उन्होंने ही सुझाव दिया कि दिल्ली में आप की काफ़ी ख्याति है क्योंकि आप आज़ादी से पहले वहाँ के बांग्लादेश मिशन के प्रमुख रह चुके हैं. आपको इंदिरा गाँधी और उनके सलाहकार डीपी धर और पीएन हक्सर पसंद करते हैं. आप क्यों नहीं उनसे संपर्क करते?"
पुरी की उपस्थिति में ही चौधरी ने डीपी धर और हक्सर को फ़ोन लगाया. लेकिन दोनों उस समय भारत से बाहर थे.
वो इंदिरा गाँधी को फ़ोन करने से हिचक रहे थे, क्योंकि उन दोनों के ओहदे में बहुत फ़र्क था. वो एक देश की प्रधानमंत्री थी जब कि चौधरी सिर्फ़ एक मामूली राजदूत. 
वो इंदिरा गांधी से कई बार मिल ज़रूर चुके थे, लेकिन पिछले तीन वर्षों से उनका उनसे कोई संपर्क नहीं था. 
राजनीति में तीन साल का समय एक लंबा समय होता है. दूसरे भारत में उस समय आपातकाल लगा हुआ था और इंदिरा गाँधी ख़ुद अपनी परेशानियों से जूझ रही थी. 
नौमान रशीद चौधरी लिखते हैं, "जब कहीं से कुछ होने के आसार नहीं दिखाई दिए तो हुमांयु चौधरी ने थक-हार कर इंदिरा गांधी के दफ़्तर फोन मिलाया. ये नंबर उनको भारतीय राजदूत पुरी ने दिया था. चौधरी उम्मीद नहीं कर रहे थे कि ये कॉल टेलिफ़ोन ऑपरेटर के आगे तक जा पाएगी. लेकिन वो दंग रह गए जब इंदिरा गांधी ने खुद वो कॉल रिसीव की. उन्होंने इंदिरा गांधी को सारी बात बताई. वो बंगबंधु की बेटियों को राजनीतिक शरण देने के लिए तुरंत तैयार हो गई."
19 अगस्त को राजदूत पुरी ने चौधरी को बताया कि उन्हें दिल्ली से निर्देश मिले हैं कि शेख मुजीब की बेटियों और उनके परिवार के दिल्ली पहुंचाने की तुरंत व्यवस्था की जाए.
24 अगस्त, 1975 को एयर इंडिया के विमान से शेख हसीना और उनका परिवार दिल्ली के पालम हवाई अड्डे पहुंचा. 
कैबिनेट के एक संयुक्त सचिव ने उनको रिसीव किया. पहले उनको रॉ के 56, रिंग रोड स्थित सेफ़ हाउस में ले जाया गया. 
बाद में उनको डिफेंस कॉलॉनी के घर में स्थानांतरित किया गया. दस दिनों के बाद 4 सितंबर को रॉ के एक अफ़सर उन्हें ले कर प्रधानमंत्री इंदिरा गांधी के निवास 1. सफ़दरजंग रोड पहुंचे.
शेख़ हसीना ने इंदिरा गांधी से मिलने के बाद उनसे पूछा, "क्या आपको पूरी जानकारी है कि 15 अगस्त को हुआ क्या था?" 
वहाँ मौजूद एक अफ़सर ने बताया कि उनके परिवार का कोई सदस्य जीवित नहीं बचा है. ये सुनते ही शेख़ हसीना रोने लगीं.  
शेख़ हसीना के जीवनीकार सिराजुद्दीन अहमद लिखते हैं, "इंदिरा गाँधी ने हसीना को गले लगा कर दिलासा देने की कोशिश की. उन्होंने कहा आपके नुकसान की भरपाई नहीं की जा सकती. आपका एक बेटा और एक बेटी है. आज से आप अपने बेटे को अपना पिता और बेटी को अपनी माँ समझिए." 
सिराजुद्दीन अहमद के अनुसार शेख हसीना के भारत प्रवास के दौरान इंदिरा गाँधी से उनकी यही एक मुलाकात थी. जबकि रॉ के खुफ़िया अधिकारियों का कहना है कि शेख़ हसीना और इंदिरा गाँधी के बीच कई मुलाकातें हुई थीं.
इस मुलाकात के दस दिन बाद शेख़ हसीना को इंडिया गेट के पास पंडारा पार्क के सी ब्लाक में एक फ़्लैट आवंटित कर दिया गया. इसमें तीन शयनकक्ष थे और थोड़ा बहुत फ़र्नीचर भी था. धीरे धीरे उन्होंने कुछ फ़र्नीचर खरीदना शुरू किया. 
उनको सख़्त ताकीद की गई कि वो लोगों से मिले जुलें नहीं और न ही घर से बाहर निकले. उनको व्यस्त रखने के लिए उन्हें एक टेलीविजन भी दिया गया. उस ज़माने में टेलीविजन पर सिर्फ़ एक चैनल दूरदर्शन का हुआ करता था और उस पर भी सिर्फ़ दो घंटे के लिए कार्यक्रम आते थे. 
रॉ के एक पूर्व ख़ुफ़िया अधिकारी नाम न छापे जाने की शर्त पर बताते हैं, "शेख़ हसीना की सुरक्षा के लिए दो लोगों को तैनात किया गया था, एक थे पंश्चिम बंगाल से बुलाए गए इंसपेक्टर सत्तो घोष और दूसरे थे 1950 बैच के आईपीएस अधिकारी पी के सेन. दिलचस्प बात ये थी कि इंस्पेक्टर घोष को कर्नल बता कर हसीना की सुरक्षा में लगाया गया था जबकि  आईजी स्तर के पीके सेन को  इंसपेक्टर के रूप में हसीना की सुरक्षा में रखा गया था. ये दोनों अधिकारी साए की तरह हसीना के साथ रहते थे."
1 अक्तूबर, 1975 को हसीना के पति डाक्टर वाज़ेद को  भी परमाणु ऊर्जा विभाग में फ़ेलोशिप प्रदान कर दी गई. 
रॉ के पूर्व अधिकारी बताते हैं, "शेख़ हसीना का सारा खर्चा भारत सरकार उठा रही थी. उनके ख़र्चे बहुत मामूली थे और ये धन उन्हें कोलकाता में रहने वाले उनके एक सूत्र चितरंजन सूतार के ज़रिए उपलब्ध कराया जाता था."  
हांलाकि हसीना के दिल्ली प्रवास को पूरी तरह गुप्त रखने की कोशिश की गई थी, लेकिन बांगलादेश की सरकार को पता था कि शेख़ हसीना का परिवार दिल्ली में रह रहा था. 
1976 में मई की शुरुआत में भारत में बांगलादेश के उच्चायुक्त शमसुर रहमान और उनकी पत्नी शेख़ हसीना और उनकी बहन रेहाना से मिलने उनके निवास स्थान पर गए थे और दोनों बहनें उनसे लिपट कर रोई भी थीं. 
शेख़ रेहाना 1976 में सीनियर सेकेंड्री स्कूल की परीक्षा देने वाली थी लेकिन बांग्लादेश में हुई घटनाओं के कारण उनकी पढ़ाई रुक गई थी. जुलाई, 1976 में शाँतिनिकेतन में उनके दाखिले की व्यवस्था कराई गई गई थी, लेकिन सुरक्षा कारणों से बाद में ये विचार त्याग दिया गया. 
24 जुलाई, 1976 को शेख़ रेहाना की शादी लंदन में शफ़ीक सिद्दीकी से हो गई. लेकिन हसीना और उनके पति इस शादी में शामिल नहीं हो सके. 
इस दौरान इंदिरा सरकार में मंत्री प्रणव मुखर्जी और उनका परिवार लगातार हसीना और उनके परिवार के संपर्क में था. कई बार हसीना के बच्चे प्रणव मुखर्जी के सरकारी मकान में खेलते देखे जाते थे. 
अपनी आत्मकथा 'ड्रेमेटिक डिकेड' में प्रणव मुखर्जी लिखते हैं कि दोनों परिवार न सिर्फ़ अक्सर मिला करते थे बल्कि पिकनिक पर दिल्ली से बाहर भी जाया करते थे.
इस बीच 1977 के चुनाव हुए और इंदिरा गाँधी चुनाव हार गईं. नए प्रधानमंत्री मोरारजी देसाई  रॉ के अभियानों में कोई ख़ास रुचि नहीं लेते थे. 
एम ए वाज़ेद मियाँ अपनी किताब, 'बंगबंधु शेख़ मुजीबुर रहमान' में लिखते है, "शेख़ हसीना और डाक्टर वाजेद रेहाना को दिल्ली लाने के सिलसिले में मोरारजी देसाई से अगस्त, 1977 में मिले थे. मोरारजी देसाई ने रेहाना के दिल्ली आने की व्यवस्था करवाई थी. रेहाना दिसंबर 1977 के दूसरे सप्ताह में दिल्ली आई भी थीं और शेख हसीना के पंडारा पार्क वाले फ़्लैट पर उनके साथ ठहरी थीं."
लेकिन धीरे धीरे मोरारजी देसाई ने हसीना की सुरक्षा से अपना हाथ खींचना शुरू कर दिया था. 
सिराजउद्दीन अहमद लिखते हैं, "धीरे धीरे डाक्टर वाज़ेद और हसीना पर इस तरह दबाव डाला जाने लगा था कि वो खुद ही भारत छोड़ कर कहीं और चले जाएं. पहले तो उनके बिजली के बिल का भुगतान रोक दिया गया और फिर उनसे वाहन की सुविधा भी वापस ले ली गई. डाक्टर वाज़ेद ने परमाणु ऊर्जा आयोग में अपने फ़िलोशिप को एक साल तक बढ़ाने का आवेदन किया, लेकिन तीन महीने तक  उसका कोई जवाब नहीं आया, जिसकी वजह से उनके सामने वित्तीय समस्याएं उठ खड़ी हुईं. आख़िरकार बहुत झिझकते हुए मोरारजी ने उनकी फ़िलोशिप को सिर्फ़ एक साल और बढ़ाने के आदेश दिए."
जनवरी 1980 में इंदिरा गाँधी एक बार फिर सत्ता में आ गईं और शेख हसीना की सारी परेशानियाँ एक बार फिर से दूर हो गईं. 
4 अप्रैल, 1980 को शेख़ हसीना अपने बच्चों के साथ रेहाना से मिलने लंदन के लिए रवाना हुईं. 
1980 में ही अवामी लीग के कई नेता शेख़ हसीना से मिलने दिल्ली आए और उनसे ढाका चलने का अनुरोध किया. 
डाक्टर वाज़ेद हसीना के ढाका जाने के पक्ष में नहीं थे.  उनका मानना था कि हसीना को सीधे तौर पर राजनीति से दूर रहना चाहिए. 
आख़िरकार 17 मई, 1981 को शेख हसीना अपनी बेटी और अवामी लीग के नेता अब्दूस्समद आज़ाद और कोरबान अली के साथ ढाका के लिए रवाना हुई. 
ढाका हवाई अड्डे पर करीब 15 लाख लोगों ने उनका स्वागत किया. फ़रवरी 1982 मे डाक्टर वाज़ेद ने बांगलादेश परमाणु आयोग में ज्वाइन करने की अर्ज़ी दी. परमाणु आयोग ने उन्हें रहने के लिए मोहाखली में दो कमरों का घर दिया. 
हसीना वाजेद उसी घर में उनके साथ रहीं और उनके बच्चों ने धनमोंडी के स्कोलस्का सेकेंडरी स्कूल में दाख़िला ले लिया.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



विवेचना: नाक टूटने पर भी बोलना जारी रखा था इंदिरा गांधी ने

1967 के चुनाव में इंदिरा गांधी का वो रुतबा नहीं था, जिसने बाद में उन्हें भारत की सबसे शक्तिशाली प्रधानमंत्री बनाया.
उस ज़माने में उड़ीसा स्वतंत्र पार्टी का गढ़ हुआ करता था. जैसे ही इंदिरा ने एक चुनाव सभा में बोलना शुरू किया, उनके ऊपर वहाँ मौजूद भीड़ ने पत्थरों की बरसात शुरू कर दी.
स्थानीय नेताओं ने उनसे अपना भाषण तुरंत समाप्त करने का अनुरोध किया, लेकिन उन्होंने बोलना जारी रखा.
अभी वो भीड़ से कह ही रही थीं, "क्या इसी तरह आप देश को बनाएंगे? क्या आप इसी तरह के लोगों को वोट देंगे." तभी एक पत्थर उनकी नाक पर आ लगा. उसमें से खून बहने लगा.
उन्होंने अपने दोनों हाथों से बहते खून को पोंछा. उनकी नाक की हड्डी टूट गई थी. लेकिन ये इंदिरा गांधी को विचलित करने के लिए काफ़ी नहीं था.
अगले कई दिनों तक उन्होंने चेहरे पर प्लास्टर लगाए हुए पूरे देश में चुनाव प्रचार किया. हमेशा अपनी नाक के लिए संवेदनशील रहने वाली इंदिरा गांधी ने बाद में मज़ाक भी किया कि उनकी शक्ल बिल्कुल 'बैटमैन' जैसी हो गई है.
हाल में 'इंदिरा: इंडियाज़ मोस्ट पॉवरफ़ुल प्राइम मिनिस्टर' किताब लिखने वाली सागरिका घोष कहती हैं, "इससे पता चलता है कि उनके अंदर कितना जोश और लड़ने की कितनी क्षमता थी. काफ़ी ख़ून बह जाने के बावजूद वो घबराईं नहीं और चुनाव प्रचार जारी रखा. हमें नहीं लगता कि उनके पोते राहुल गांधी वैसा कर पाएंगे, जैसा उनकी दादी ने कर दिखाया था."
ऐसा नहीं था कि इंदिरा गांधी शुरू से इतनी हिम्मती थीं.
जब वो प्रधानमंत्री चुनी गईं तो संसद का सामना करते हुए उनकी फूंक सरका करती थी. उस समय मीनू मसानी, नाथ पाई और राम मनोहर लोहिया जैसे दिग्गज इंदिरा गांधी के बोले एक-एक शब्द में नुख़्स निकालने के लिए तत्पर रहते थे.
सागरिका घोष अपने पिता भास्कर घोष को कहते हुए बताती हैं कि जब वो सूचना और प्रसारण मंत्री के रूप में संसद में किसी प्रश्न का उत्तर देने के लिए खड़ी होती थीं, तो उनके हाथ बुरी तरह से कांपने लगते थे.
सागरिका कहती हैं, 'उनके डॉक्टर रहे के पी माथुर ने भी मुझे बताया था कि जिस दिन उन्हें संसद में भाषण देना होता था, घबराहट में या तो उनका पेट ख़राब हो जाता था या उनके सिर में दर्द होने लगता था. लेकिन जब वो चुनाव जीत कर संसद में आईं और उन्होंने कांग्रेस का विभाजन किया, तो उनमें जो आत्मविश्वास आया, उसने उनका साथ कभी नहीं छोड़ा.'
1971 के युद्ध से पहले जब इंदिरा गांधी अमरीका गईं, तो वहाँ के राष्ट्रपति रिचर्ड निक्सन उनसे बहुत धृष्टता से पेश आए.
अमरीकी राजनयिक गैरी बास अपनी किताब 'द ब्लड टेलिग्राम' में लिखते हैं, 'निक्सन ने बदतमीज़ी की सभी हदें पार कर दी, जब उन्होंने इंदिरा गांधी को मिलने के लिए 45 मिनटों तक इंतज़ार कराया'.
बाद में इसी बैठक का ज़िक्र करते हुए पूर्व अमरीकी विदेश मंत्री हेनरी किसिंजर ने अपनी आत्मकथा 'द व्हाइट हाउज़ इयर्स' में लिखा, 'जब इंदिरा गांधी निक्सन से मिलीं, तो उन्होंने निक्सन से कुछ इस तरह बरताव किया जैसा कि एक प्रोफ़ेसर किसी पढ़ाई में कमज़ोर छात्र के साथ करता है'.
कई वर्षों बाद जब उन दिनों के टेप डीक्लासिफ़ाई हुए तो पता चला कि निक्सन उन दिनों इंदिरा गांधी के लिए 'चुड़ैल' और 'कुतिया' जैसे अपशब्दों का प्रयोग करते थे.
एक बार उन्होंने किसिंजर से यहाँ तक कहा था, 'वो बांग्लादेशी शरणार्थियों को अपने यहाँ आने क्यों दे रही हैं? वो उन्हें गोली क्यों नहीं मरवा देतीं?'
घोष बताती हैं कि इंदिरा गांधी ने निक्सन से इस अपमान का बदला उनके द्वारा इंदिरा के सम्मान में दिए भोज में लिया. भोज के दौरान मेज़ पर वो निक्सन की बगल में बैठी हुई थीं.
पूरे भोज के दौरान उन्होंने अपनी आँखें बंद रखी और निक्सन से कोई बातचीत नहीं की. औपचारिक भोज में सारे मेहमानों की निगाहें इंदिरा गाँधी पर लगी हुई थी. लेकिन वो इस दौरान बुत की तरह आँखें मूंदे बैठी रहीं और एक शब्द भी नहीं बोलीं.
बाद में इंदिरा गांधी की टीम के एक सदस्य मोनी मल्होत्रा ने उनसे पूछा भी कि उन्होंने ऐसा क्यों किया? तो उनका जवाब था, "मेरे सिर में बहुत तेज़ दर्द हो रहा था." 
मोनी ने मुझे बताया कि ये सिर दर्द वाला बहाना बिल्कुल झूठ था. असल में ये इंदिरा का निक्सन के अपमान का जवाब देने का अपना ख़ास तरीका था.
1972 में जब पाकिस्तान के राष्ट्रपति ज़ुल्फ़िकार अली भुट्टो शांति वार्ता के लिए शिमला आ रहे थे, तो इंदिरा गांधी ने ख़ुद जाकर हिमाचल भवन का निरीक्षण किया, जहाँ भुट्टो ठहरने वाले थे.
उन्हें सारा इंतज़ाम ख़राब प्रतीत हुआ. सोफ़े के कपड़ों के रंग मैच नहीं कर रहे थे, फ़र्नीचर ग़लत जगह पर लगाए गए थे और पर्दे ज़मीन से एक फ़ुट छोटे थे.
उन्होंने इंतज़ाम करने वाले लोगों को एक तरफ़ खड़ा किया और ख़ुद अपने हाथों से उस शयन कक्ष को सजाया, जिसमें भुट्टो और उनकी बेटी बेनज़ीर ठहरने वाले थे.
इंदिरा गांधी की सोशल सेक्रेट्री रह चुकीं ऊषा भगत ने अपनी किताब 'इंदिरा जी' में लिखा था, 'हम लोग मुख्यमंत्री आवास से कुछ चीज़ें भुट्टो के कमरे के लिए लाए, जिसमें उनका पलंग भी शामिल था. राजभवन से हमने रॉ सिल्क का गहरे लाल रंग का बेड कवर मंगवाया. राष्ट्रपति भवन से हमने भुट्टो के लिए ख़ासतौर से स्टेशनरी मंगवाई.'
सागरिका बताती हैं कि भुट्टो को शायद ही इस बात का अंदाज़ा लगा हो कि इंदिरा गांधी ने ख़ुद अपने हाथों से उनके शिमला में रहने की जगह को बेहतर बनाने की पूरी कोशिश की थी.
वैसे भी इंदिरा को इंटीरियर डिज़ाइनिंग का बहुत शौक था. इंटीरियर डिज़ाइनिंग से लेकर युद्ध लड़ना और क्रॉस वर्ड पहेलियों को हल करने से लेकर भारत के घाघ राजनीतिज्ञों को चकमा देना- इंदिरा गांधी के जीवन के कई शेड्स थे.
सागरिका घोष एक और किस्सा सुनाती हैं, जब इंदिरा गांधी पश्चिम बंगाल के एक सर्किट हाउस में ठहरी थीं और उनके पिता भास्कर घोष उस ज़िले के कलक्टर हुआ करते थे.
उन्हें याद है इंदिरा गांधी ने उनसे कहा था, "ज़िला अधिकारी महोदय, आपने मेरे रहने का बहुत अच्छा इंतज़ाम किया है. मैं इस बात की तारीफ़ करती हूं कि आपने बाथरूम में मेरे इस्तेमाल के लिए नई तौलिया रखवाई है. लेकिन अगली बार जब आप कोई नई तौलिया ख़रीदें, तो ये ध्यान रखिएगा कि उसको मेहमानों के इस्तेमाल करने से पहले एक बार धो ज़रूर लिया जाए. नया तौलिया तब तक गीलापन नहीं पोंछता जब तक उसे एक बार धोया नहीं जाए."
उसी यात्रा के दौरान ही उन्होंने दूर खड़ी एक लड़की रूमा पाल को देखकर अपने पीछे बैठे इंटेलिजेंस ब्यूरो के निदेशक गोपाल दत्त से पूछा था, "क्या आप बता सकते हैं कि वो लड़की कौन सी साड़ी पहने हुए है?' गोपाल दत्त के मुंह से निकला था, 'लगता है सिल्क की कोई साड़ी है मैम."
इंदिरा गांधी ने तुरंत उन्हें सही किया था, "ये सिल्क नहीं है मिस्टर दत्त, ये कोयम्बटूर की हैंडलूम है. बाद में गोपाल दत्त ने रूमा पाल से पूछा कि क्या वो वाकई कोयम्बटूर हैंडलूम की साड़ी पहने हुई थीं. उनका जवाब था, जी हाँ.'
इंदिरा गांधी के पास संभवत: भारत में हैंडलूम साड़ियों का सबसे अच्छा कलेक्शन था.
उनकी साड़ियां उनकी दोस्त पुपुल जयकर खरीदा करती थीं. उनको चमकदार रंग आकर्षित करते थे, ख़ासतौर से केसरिया और हरा रंग.
सागरिका बताती हैं, "वो कभी कोई ज़ेवर नहीं पहनती थीं, सिवाय रुद्राक्ष की एक माला के. उनके हाथों में हमेशा मर्दों की एक कलाई घड़ी बंधी होती थी. फ़ैशन के नाम पर कभी-कभी वो हाई हील की सैंडिल पहनना पसंद करती थीं. उनको दिखावे और तड़क-भड़क से बहुत चिढ़ थी."
सागरिका घोष इंदिरा के साथ काम करने वाले एक अधिकारी मोनू मल्होत्रा को यह कहते बताती हैं कि इंदिरा अपने पिता से ज़्यादा वेस्टर्नाइज़्ड थीं. उनके व्यक्तित्व में भारत और पश्चिम का अद्भुत सम्मिश्रण था.
इंदिरा का दिन सुबह छह बजे शुरू होता था. वो आधे घंटे तक योग करती थीं. आठ बजे नहाने जाती थीं और हमेशा ठंडे पानी से नहाती थीं. चाहे जितना चिलचिलाता जाड़ा पड़ रहा हो.
नाश्ते में थोड़ा जला हुआ एक टोस्ट, आधा उबला अंडा, एक फल और मिल्की कॉफ़ी लिया करती थीं. उनका दिन का खाना हमेशा भारतीय होता था- दाल, रोटी और एक सब्ज़ी. रात में वो यूरोपीय खाना पसंद करती थीं.
सागरिका घोष बताती हैं, "इंदिरा ने अपने जीवन में एक बार भी शराब नहीं पी. 1975 में जब उन्हें बताया गया कि उनके जीवन पर एक फ़िल्म आँधी बनाई गई हैं, तो उन्होंने उसे देख कर कहा था कि ये मेरे जीवन पर बनी फ़िल्म हो ही नहीं सकती, क्योंकि इसमें नायिका सुचित्रा सेन शराब पीती दिखाई पड़ती हैं, जबकि मैंने कभी शराब छुई ही नहीं."
इंदिरा गांधी ने फ़िरोज़ गांधी से अपनी पसंद से शादी की थी. लेकिन कुछ दिनों के बाद इस शादी में दरार पड़नी शुरू हो गई थी.
इंदिरा जवाहरलाल नेहरू के साथ रहा करती थीं, जबकि फ़िरोज़ को तीन मूर्ति भवन में रहना कतई पसंद नहीं था.
वो दिलफेंक भी थे और कई महिलाओं से उनके संबंध थे. फ़िरोज़ गांधी के जीवनीकार बर्टिल फ़ाल ने एक बार बीबीसी से बात करते हुए कहा था कि निखिल चक्रवर्ती ने उन्हें बताया था कि लंदन में भी जब फ़िरोज़ गांधी का इंदिरा से इश्क चल रहा था, तो साथ-साथ एक अंग्रेज़ लड़की से भी वो इश्क फरमा रहे थे.
जब वो सांसद थे तो उनकी छोटी मॉरिस कार अक्सर बिहार की एक महिला सांसद के फ़्लैट के बाहर खड़ी रहती थी. उनका उत्तर प्रदेश के एक मशहूर मुस्लिम नेता की बेटी से भी प्रेम हो गया था.
बात यहाँ तक पहुंची थी कि एक समय पर वो उस लड़की से शादी करने तक का मन बना रहे थे.
फ़िरोज़ के करीबी दोस्त रहे इंदर मल्होत्रा ने मुझे बताया था, "फ़िरोज़ मेरा बहुत अज़ीज़ दोस्त था और वो अक्सर उन लड़कियों का मुझसे ज़िक्र करते थे, जिनके उनसे ताल्लुकात थे. उनमें से एक का नाम था हम्मी, जो उत्तर प्रदेश के एक मुस्लिम मंत्री की बेटी थीं. मैं नही मानता कि इंदिरा गाँधी को इसकी ख़बर नहीं थी."
"एक बार इंदिरा गांधी के प्रधानमंत्री बनने के बाद हम्मी किसी काम से प्रधानमंत्री कार्यालय आई थीं. जब वो जाने लगीं तो अचानक खिड़की से इंदिरा गांधी की नज़र उन पर पड़ गई. तभी उन्होंने अपने कार्यालय में मौजूद देवकांत बरुआ से कहा था, 'तुम देख रहे हो उस औरत को. इसकी वजह से फ़िरोज़ ने मेरी सारी ज़िंदगी ख़राब कर दी."
स्वयं इंदिरा गांधी के प्रेम संबंधों के बारे में भी अफवाहों की कमी नहीं है.
नेहरू के सहायक रहे एमओ मथाई ने अपनी किताब 'रेमिनिसेंसेज़ ऑफ़ नेहरू एज' में 'शी' के नाम से एक अध्याय लिखा था, लेकिन उसे छापा नहीं गया था.
आज कल वो अध्याय इंटरनेट पर हर जगह उपलब्ध है. इसमें बताया गया है, "वो बिस्तर में बहुत अच्छी थीं और सेक्स के मामले में उनके भीतर एक फ्रेंच औरत और केरल की नायर औरत का अच्छा सम्मिश्रण था. उनको लंबे चुंबन लेना पसंद था."
इंदिरा गांधी की जीवनीकार कैथरीन फ़्रेंक लिखती हैं, "इंदिरा के चचेरे भाई बीके नेहरू ने उन्हें बताया था कि हो सकता है इंदिरा और मथाई के बीच एक तरह का अफ़ेयर रहा हो."
इंटेलिजेंस ब्यूरो के पूर्व प्रमुख टीवी राजेश्वर भी अपनी किताब, 'इंडिया- द क्रूशियल इयर्स' में लिखते हैं, "एक बार एमजी रामचंद्रन ने मुझे बुलाकर कहा था कि उनके पास मथाई का इंदिरा गांधी के ऊपर लिखा गया 'शी' अध्याय है. मैं चाहता हूं कि इसे आप ख़ुद ले जाकर प्रधानमंत्री इंदिरा गांधी के हवाले कर दें. मैंने उनसे वो कागज़ लिया और दिल्ली जा कर इंदिरा गांधी को सौंप दिया."
घोष कहती हैं कि यह कहना बहुत मुश्किल है कि मथाई के लेखन में कितनी सच्चाई है.
दूसरी और सागरिका घोष इंदिरा गांधी की नज़दीकी पुपुल जयकर को उद्धत करते हुए भी कहती हैं, "इंदिरा गांधी का सेक्सुअल पक्ष बहुत अधिक विकसित नहीं था. इंदिरा गांधी मुझसे कहा करती थीं कि प्रेम के मामले में वो एक आम औरत की तरह नहीं हैं और शायद यही वजह है कि सेक्स के प्रति मुझमें ज़्यादा आकर्षण नहीं है. उनकी जिंदगी में राजनीति और सत्ता का इतना दख़ल था कि प्रेम जैसे विषय हमेशा उनके लिए गौण ही रहे."
नटवर सिंह ने भी घोष को बताया, "उनके लिए संभव ही नहीं था कि वो कोई प्रेम प्रसंग चला पातीं. वो हर समय तो सुरक्षाकर्मियों से घिरी रहती थीं. दिनेश सिंह ने भी उनसे अपनी नज़दीकी की अफवाहें उड़ाई थीं, लेकिन जैसे ही इंदिरा गांधी को इसके बारे में पता चला, उन्होंने फ़ौरन अपने नज़दीकी सर्किल से उन्हें निकाल बाहर किया."



फ़िरोज गांधी को आप भूल तो नहीं गए हैं?

आज अगर लोगों के सामने फ़िरोज़ गांधी का ज़िक्र किया जाए तो ज़्यादातर लोगों के मुंह से यही निकलेगा- 'फ़िरोज़ गाँधी कौन?' 
बहुत कम लोग फ़िर इस बात को याद कर पाएंगे कि  फ़िरोज़ गांधी न सिर्फ़ जवाहरलाल नेहरू के दामाद, इंदिरा गांधी के पति और राजीव और संजय गाँधी के पिता थे. 
फ़िरोज़ - द फ़ॉरगॉटेन गाँधी के लेखक बर्टिल फ़ाल्क, जो इस समय दक्षिणी स्वीडन के एक गाँव में रह रहे हैं, बताते हैं, "जब मैंने 1977 में इंदिरा गांधी  का इंटरव्यू किया तो मैंने देखा उनके दो पुत्र और एक पौत्र और पौत्री थे. मैंने अपने आप से पूछा, 'इनका पति और इनके बच्चों का बाप कहाँ हैं?" 
जब मैंने लोगों से ये सवाल किया, तो उन्होंने मुझे बताया कि उनका नाम फ़िरोज़ था, और उनकी कोई ख़ास भूमिका नहीं थी. लेकिन जब मैंने और खोज की जो मुझे पता चला कि वो न सिर्फ़ भारतीय संसद के एक अहम सदस्य थे, बल्कि उन्होंने भ्रष्टाचार को जड़ से ख़त्म करने का बीड़ा उठाया था. 
मेरे विचार से उनको बहुत अनुचित तरीके से इतिहास के हाशिए में ढ़केल दिया गया था. इस जीवनी के लिखने का एक कारण और था कि कोई दूसरा ऐसा नहीं कर रहा था.
दुनिया में ऐसा कौन सा शख़्स होगा जिसका ससुर दुनिया के सबसे बड़े लोकतंत्र का पहला प्रधानमंत्री हो और बाद में उसकी पत्नी और उसका पुत्र भी इस देश का प्रधानमंत्री बना हो. 
नेहरू परिवार पर नज़दीकी नज़र रखने वाले वरिष्ठ पत्रकार रशीद किदवई बताते हैं, "इंदिरा गाँधी के प्रधानमंत्री बनने से पहले  1960 में फ़िरोज का  निधन हो गया और वो एक तरह से गुमनामी में चले गए. लोकतंत्र में ऐसे बहुत कम शख़्स होंगे जो खुद एक सांसद हों, जिनके ससुर देश के प्रधानमंत्री बने, जिनकी पत्नी देश की प्रधानमत्री बनीं और उनका बेटा भी प्रधानमंत्री बना."
"इसके अलावा उनके परिवार से जुड़ी हुई मेनका गाँधी केंद्रीय मंत्री हैं, वरुण गाँधी सांसद हैं और राहुल गाँधी कांग्रेस के उपाध्यक्ष हैं. इन सबने लोकतंत्र में इतनी बड़ी लोकप्रियता पाई. तानाशाही और बादशाहत में तो ऐसा होता है लेकिन लोकतंत्र में जहाँ जनता लोगों को चुनती हो, ऐसा बहुत कम होता है. जिस नेहरू गांधी डाएनेस्टी की बात की जाती है, उसमें फ़िरोज़ का बहुत बड़ा योगदान था, जिसका कोई ज़िक्र नहीं होता और जिस पर कोई किताबें या लेख नहीं लिखे जाते."
फ़िरोज़ गांधी का आनंद भवन में प्रवेश इंदिरा गांधी की माँ कमला नेहरू के ज़रिए हुआ था. एक बार कमला नेहरू इलाहाबाद के गवर्नमेंट कालेज में धरने पर बैठी हुई थीं. बर्टिल फ़ाक बताते हैं, "जब कमला ब्रिटिश सरकार के खिलाफ़ नारे लगा रही थीं, तो फ़िरोज़ गाँधी कालेज की दीवार पर बैठ कर ये नज़ारा देख रहे थे. वो बहुत गर्म दिन था. अचानक कमला नेहरू बेहोश हो गईं."
"फ़िरोज़ दीवार से नीचे कूदे और कमला के पास दौड़ कर पहुंच गए. सब छात्र कमला को उठा कर एक पेड़ के नीचे ले गए. पानी मंगवाया गया और कमला के सिर पर गीला कपड़ा रखा गया. कोई दौड़ कर एक पंखा ले आया और फ़िरोज़ उनके चेहरे पर पंखा करने लगे. जब कमला को होश आया, तो वो सब कमला को ले कर आनंद भवन गए. इसके बाद कमला नेहरू जहाँ जाती, फ़िरोज़ गांधी उनके साथ ज़रूर जाते."
इसकी वजह से फ़िरोज़ और कमला के बारे में अफ़वाहें फैलने लगीं. कुछ शरारती लोगों ने इलाहाबाद में इनके बारे में पोस्टर भी लगा दिए. जेल में बंद जवाहरलाल नेहरू ने इस बारे में खोजबीन के लिए रफ़ी अहमद किदवई को इलाहाबाद भेजा. 
किदवई ने इस पूरे प्रकरण को पूरी तरह से बेबुनियाद पाया. बर्टिल फ़ाक बताते हैं कि एक बार स्वतंत्र पार्टी के नेता मीनू मसानी ने उन्हें एक रोचक किस्सा सुनाया था. "तीस के दशक में मीनू मसानी आनंद भवन में मेहमान थे. वो नाश्ता कर रहे थे कि अचानक नेहरू ने उनकी तरफ़ मुड़ कर कहा था,  मानू क्या तुम कल्पना कर सकते हो कि कोई मेरी पत्नी के प्रेम में भी फंस सकता है?  मीनू ने तपाक से जवाब दिया, मैं ख़ुद उनके प्रेम में पड़ सकता हूँ. इस पर कमला तो मुस्कराने लगीं, लेकिन नेहरू का चेहरा गुस्से से लाल हो गया."
बहरहाल फ़िरोज़ का नेहरू परिवार के साथ उठना बैठना इतना बढ़ गया कि ये बात उनकी माँ रतिमाई गांधी को बुरी लगने लगी. बर्टिल फ़ाक बताते हैं कि जब महात्मा गाँधी मोतीलाल नेहरू के अंतिम संस्कार में भाग लेने इलाहाबाद आए तो रतीमाई उनके पास गईं और उनसे गुजराती में बोलीं कि वो फ़िरोज़ को समझाएं कि वो ख़तरनाक कामों में हिस्सा न ले कर अपना जीवन बरबाद न करें. गांधी ने उनको जवाब दिया, "बहन अगर मेरे पास फ़िरोज़ जैसे सात लड़के हो जाए तो मैं सात दिनों में भारत को स्वराज दिला सकता हूँ."
1942 में तमाम विरोध के बावजूद इंदिरा और फ़िरोज़ का विवाह हुआ. लेकिन साल भर के अंदर ही दोनों के बीच मतभेद होने शुरू हो गए. इंदिरा गाँधी ने फ़िरोज़ के बजाए अपने अपने पिता के साथ रहना शुरू कर दिया.. इस बीच फ़िरोज़ का नाम कई महिलाओं के साथ जोड़ा जाने लगा.
रशीद किदवई बताते हैं, "इसमें उनके एकाकीपन की भूमिका ज़रूर रही होगी, क्योंकि इंदिरा गांधी दिल्ली में रहती थीं, फ़िरोज़ लखनऊ में रहते थे. दोनों के बीच एक आदर्श पति पत्नी का संबंध कभी नहीं पनप पाया. फ़िरोज़ गांधी स्मार्ट थे. बोलते बहुत अच्छा थे. उनका सेंस ऑफ़ ह्यूमर बहुत अच्छा था. इसलिए महिलाएं उनकी तरफ़ खिंची चली आती थी. नेहरू परिवार की भी एक लड़की के साथ जो नेशनल हेरल्ड में काम करती थी, उनके संबंधों की अफवाह उड़ी."
"उसके बाद उत्तर प्रदेश के एक वरिष्ठ मुस्लिम मंत्री की बेटी के साथ भी फ़िरोज़ गांधी का नाम जुड़ा. नेहरू इससे बहुत विचलित हो गए. उन्होंने केंद्र में मंत्री रफ़ी अहमद किदवई को लखनऊ भेजा. रफ़ी अहमद किदवई ने उन मंत्री, उनकी बेटी और फ़िरोज़ को बहुत समझाया, ऐसा भी सुनने में आया है कि उस समय फ़िरोज़ गांधी इंदिरा गाँधी से अलग होकर उस लड़की से शादी भी करने को तैयार थे. लेकिन वो तमाम मामला बहुत मुश्किल से सुलझाया गया."
"लेकिन फ़िरोज़ गाँधी के दोस्तों का कहना है कि फ़िरोज़ गाँधी इन सब मामलों में बहुत गंभीर नहीं थे. वो एक मनमौजी किस्म के आदमी थे. उन्हें लड़कियों से बात करना अच्छा लगता था. नेहरू कैबिनेट में एक मंत्री तारकेश्वरी सिन्हा से भी फ़िरोज़ गांधी की काफ़ी नज़दीकियाँ थीं."
"तारकेश्वरी सिन्हा का खुद का कहना था कि अगर दो मर्द अगर चाय काफ़ी पीने जाएं और साथ खाना खाएं तो समाज को कोई आपत्ति नहीं होती. लेकिन अगर एक महिला और पुरुष साथ भोजन करें तो लोग तरह तरह की टिप्पणियाँ करते हैं. उनका कहना था कि लोग हमेशा महिला और पुरुष की दोस्ती को शकोशुबहे की नज़र से देखते हैं." 
बर्टिल फ़ाक का कहना है कि फ़िरोज के दोस्त सैयद जाफ़र ने उन्हें बताया था कि फ़िरोज़ अपने अफ़ेयर्स को जितना छिपाने की कोशिश करते थे, उतना ही वो बाहर आ जाते थे. एक बार सैयद जाफ़र उनके घर गए तो उन्होंने देखा कि वहाँ आम की एक पेटी रखी हुई है. उन्होंने कहा मुझे भी कुछ आम खिलाइए. फ़िरोज़ का जवाब था, नहीं ये पंतजी के लिए है. 
बर्टिल फ़ाक बताते हैं, "उसी शाम फ़िरोज़ अपनी एक महिला मित्र के यहाँ गए. संयोग से  सैयद जाफ़र भी वहाँ मौजूद थे. वहाँ पर वही आम की पेटी रखी हुई थी. जाफ़र ने कहा, पेटी तो गोविंदवल्लभ पंत के यहाँ भेजी जानी थी. ये यहाँ कैसे है?  फ़िरोज़ बोले, चुप भी रहो. इस बारे में बात मत करो."
इस बीच इंदिरा गाँधी कांग्रेस की अध्यक्ष बन गईं और उनकी पहल पर केरल में नंबूदरीपाद की सरकार बर्ख़्वास्त कर राष्ट्रपति शासन लगा दिया गया. इस मुद्दे पर इंदिरा और फ़िरोज़ के बीच गहरे राजनीतिक मतभेद भी पैदा हो गए. 
कुछ साल पहले मशहूर पत्रकार इंदर मल्होत्रा ने बीबीसी से बात करते हुआ कहा था, "1959 में जब इंदिरा ने केरल में कम्यूनिस्ट सरकार को ग़ैरसंवैधानिक तरीके से गिराया तो मियाँ बीवी में ज़बरदस्त झगड़ा हुआ. उस शाम को फ़िरोज़ मुझसे मिले. उन्होंने कहा कि इससे पहले कि लोग तुम्हें बताएं, मैं तुम्हें बताता हूँ कि हमारे बीच तेज़ झगड़ा हुआ है और आज के बाद मैं कभी प्रधानमंत्री के घर पर नहीं जाउंगा. उसके बाद वो वहाँ कभी नहीं गए. जब उनकी मौत हुई तब ही उनके पार्थिव शरीर को तीन मूर्ति ले जाया गया." 
इस बीच फ़िरोज़ गांधी अपने भाषणों से सबका ध्यान खींच रहे थे. मूंदड़ा कांड पर उन्होंने अपने ही ससुर की सरकार पर इतना ज़बरदस्त हमला बोला कि नेहरू के बहुत करीबी, तत्कालीन वित्त मंत्री टीटी कृष्णामचारी को अपने पद से इस्तीफ़ा देना पड़ा. 
ये कहा जाने लगा कि कांग्रेस में रहते हुए भी फ़िरोज़ विपक्ष के अनऑफ़िशियल नेता हैं. फ़िरोज़ के नज़दीक रहे ओंकारनाथ भार्गव याद करते हैं, "मुझे अच्छी तरह याद है फ़िरोज़ के निधन के बाद मैं संसद भवन गया था. वहाँ के सेंट्रल हाल में एक लॉबी थी जो फ़िरोज़ गाँधी कार्नर कहलाता था. वहाँ फ़िरोज़ गांधी और दूसरे सांसद बैठ कर बहस की रणनीति बनाते थे. आज की तरह नहीं कि बात- बात पर शोर मचाना शुरू कर दिया."
"फ़िरोज़ गाँधी का सबसे बड़ा योगदान ये है कि उन्होंने संसदीय बहस के स्तर को बहुत ऊँचा किया है. मैं बर्टिल फ़ाक के इस कथन से सहमत नहीं हूँ कि फ़िरोज़ गांधी को भुला दिया गया है. जैसे- जैसे भारतीय प्रजातंत्र परिपक्व होगा, फ़िरोज़ गांधी को बेहतरीन संसदीय परंपराएं शुरू करने के लिए याद किया जाने लगेगा."
फ़िरोज़ को हर चीज़ की गहराई में जाना पसंद था. 1952 में वो रायबरेली से बहुत बड़े अंतर से जीत कर लोकसभा पहुंचे थे. 1957 के चुनाव के दौरान उन्हें पता चला कि उनके पुराने प्रतिद्वंदी नंद किशोर नाई के पास चुनाव में ज़मानत भरने के लिए भी पैसे नहीं हैं. उन्होंने नंदकिशोर को बुला कर उन्हें अपनी जेब से ज़मानत के पैसे दिए. 
ओंकारनाथ भार्गव बताते हैं, "वो हमारे सांसद तो थे ही. सोने पर सुहागा ये था कि उनका संबंध जवाहरलाल नेहरू और इंदिरा गाँधी से था. वो अपने क्षेत्र में बराबर घूमते थे. कहीं लाई चना खा लेते थे. कहीं चाट खाते थे. कहीं किसी की चारपाई पर जा कर बैठ जाते थे. इससे ज़्यादा सादा शख़्स कौन हो सकता है."
कहा जाता है कि राजीव गांधी और संजय गांधी में वैज्ञानिक सोच पैदा करने  में फ़िरोज़ गाँधी का बहुत बड़ा योगदान था. 
रशीद किदवई बताते हैं, 'फ़िरोज़ गाँधी एक अलग किस्म के बाप थे.. उन्हें बच्चों को खिलौने देने में यकीन नहीं था. अगर कोई उन्हें तोहफ़े में खिलौने दे भी देता था, तो वो कहते थे कि इन्हें तोड़ कर फिर से जोड़ो. राजीव और संजय दोनों का जो टैक्निकल बेंड ऑफ़ माइंड था, वो फ़िरोज़ गाँधी की ही देन था. संजय ने बाद में जो मारुति कार बनाने की पहल की, उसके पीछे कहीं न कहीं फ़िरोज़ गाँधी की भी भूमिका थी."
फ़िरोज़ बागबानी और बढ़ई का काम करने के भी शौकीन थे. उन्होंने ही इंदिरा गाँधी को शियेटर और पश्चिमी संगीत का चस्का लगाया था. 
बर्टिल फ़ाक बताते हैं, "उन्होंने इंदिरा गाँधी को बीतोवन सुनना सिखाया. लंदन प्रवास के दौरान वो इंदिरा और शाँता गाँधी को ऑपेरा और नाटक दिखाने ले जाया करते थे. बाद में इंदिरा गांधी ने लिखा, मेरे पिता ने कविता के प्रति मेरे मन में प्यार पैदा किया, लेकिन संगीत के लिए मेरे मन में प्रेम फ़िरोज़ की वजह से जगा. 
एक बार डॉम मोरेस ने इंदिरा गांधी से पूछा था-आपको सबसे ज़्यादा तकलीफ़ किसकी मौत से हुई. इंदिरा का जवाब था,  "मेरे पति फ़िरोज़ क्योंकि वो अचानक इस दुनिया से चले गए थे.  उनके शब्द थे- मैं शायद फ़िरोज़ को पसंद नहीं करती थी, लेकिन मैं उन्हें प्यार करती थी."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



इंदिरा ने इस तरह दिया निक्सन के अपमान का जवाब





विवेचना: 'इंदिरा को हमेशा के लिए प्रेसिडेंट बनाना चाहते थे बंसी लाल'

बंसी लाल को जहाँ हरियाणा के गाँव-गाँव में पानी, बिजली और सड़क पहुंचाने के लिए 'विकास पुरुष' कहा जाता था, वहीं उन पर लोकतांत्रिक परंपराओं को दरकिनार कर शासन में मनमानी करने के आरोप भी लगे थे.
अपने अक्खड़पन, रूखे व्यवहार और सख़्त लहजे के लिए मशहूर बंसीलाल का कोई मानवीय पक्ष भी हो सकता था, इसकी कोई कल्पना भी नहीं कर सकता था. एक बार जब वो हरियाणा के मुख्यमंत्री थे, वो सड़क मार्ग से चंडीगढ़ से दिल्ली आ रहे थे. उनके साथ उनके प्रधान सचिव और बाद में संघ लोक सेवा आयोग के सदस्य बने एस के मिश्रा भी उनके साथ कार में थे. 
एस के मिश्रा याद करते हैं, 'जब हम अंबाला के पास पहुंचे तो हमारी कार सड़क पर लेटी हुई एक बूढ़ी महिला ने रोक ली. वो ज़ारों कतार रो रही थी. कारण पूछने पर पता चला कि उसके बेटे को फाँसी की सज़ा हो गई है और उसकी दया याचिका अस्वीकार कर दी गई है. दो दिनों में उसे फांसी दी जानी है. बंसी लाल इस मामले में कुछ ख़ास नहीं कर सकते थे. इसलिए उन्होंने कार को आगे बढ़ाने का आदेश दिया. मुझे देख कर बहुत आश्चर्य हुआ कि बंसी लाल की आँखें भरी हुई थीं. वो मुझसे बोले, उस लड़के ने चाहे जितना जघन्य अपराध किया हो, लेकिन माँ के लिए तो वो उसका बेटा ही है. अगले दिन अख़बारों में छपा कि वो लड़का जेल से भाग निकला है. मैं ये बात पूरे यकीन के साथ कह सकता हूँ कि ये मात्र संयोग नही था. मैंने इस बारे में बंसी लाल से कभी नहीं पूछा और न ही बंसी लाल ने मुझसे कभी इसका ज़िक्र किया.'
बंसीलाल के बारे में मशहूर था कि वो कभी एक जगह पर चैन से नहीं बैठ सकते थे और महीने में 25 दिन हरियाणा की अलग अलग जगहों का दौरा किया करते थे. गाँव-गाँव में पानी, बिजली और सड़क पहुंचाने के लिए उन्हें हरियाणा का विकास पुरुष भी कहा जाता है. वास्तव में ये उनका एक तरह से जुनून भी था.
बंसी लाल हर हालत में यमुना के पानी को दक्षिण हरियाणा के रेतीले टीलों के पार पहुंचाना चाहते थे. 
हरियाणा के पूर्व मुख्य सचिव और 'माई इंनकाउंटर्स विद थ्री लाल्स ऑफ़ हरियाणा' के लेखक राम वर्मा बताते हैं, 'इसके लिए उन्होंने चीफ़ इंजीनयर के.एस. पाठक की मदद ली. वो पहले अमरीका में 'टेनेसी वैली कॉरपोरेशन' में काम कर चुके थे. उन्होंने उनसे कहा कि वो  भारी पंपों का प्रयोग कर नहर के पानी को ऊपर पहुंचा देंगे. इसके लिए दो चीज़े ज़रूरी हैं. एक तो पर्याप्त मात्रा में पानी हो और दूसरे बिजली की भी कमी न हो. जुलाई में इस 'लिफ़्ट कनाल' परियोजना का उद्घाटन केंद्रीय मंत्री जगजीवन राम ने बटन दबा कर किया था. बटन दबाते ही जैसे ही पानी नहर में आया,वहाँ मौजूद लोग अपने आप को रोक ही नहीं सके और धोती कुर्ता पहने-पहने ही बहते पानी में कूद गए. उस इलाके की औरतों ने बंसी लाल के सम्मान में लोक गीत बनाए, जिनमें उनकी तुलना भगीरथ ऋषि से की गई जो स्वर्ग से गंगा को पृथ्वी पर लाए थे.'
हरियाणा के हर गाँव में बिजली पहुंचाने का बीड़ा भी बंसी लाल ने उठाया और वो भी बिना किसी अतिरिक्त बजट के. 
राम वर्मा कहते हैं, 'बिजली विभाग किसानों से कहता था कि अगर तुम्हें कनेक्शन लेना हो तो 5000 रुपये दो. हम लाइन तुम्हारे यहाँ पहुंचा देंगे. बंसीलाल ने कहा कि भाखड़ा-नंगल परियोजना की वजह से हरियाणा के पास बिजली का सरप्लस है. पचास हज़ार किसानों ने ट्यूब वेल खुदवा रखे थे, लेकिन बिजली न होने की वजह से उन्हें पानी नहीं मिल पा रहा था. बंसी लाल ने आदेश दिया कि हरियाणा के हर गाँव में बिजली पहुंचा दी जाए, चाहे वहाँ बिजली की मांग हो या न हो. बस वहां बिजली का एक खंबा लगाकर एक बल्ब लगा दिया जाएगा. शुरू में लोगों ने बिजली के कनेक्शन नहीं लिए लेकिन बिजली पहुंचाने के लिए 5000 रुपये देने की शर्त हमेशा के लिए ख़त्म हो गई.'
पानी, बिजली और सड़क के अलावा हरियाणा को भारत के पर्यटन मानचित्र पर स्थापित करने का श्रेय भी बंसी लाल को जाता है. उसके पीछे भी एक दिलचल्प कहानी है.
राम वर्मा बताते हैं, 'एक बार मुझे संदेश मिला कि मैं करनाल के पास जीटी रोड पर मुख्यमंत्री बंसी लाल से मिलूँ. कार से उतरते ही बंसीलाल ने अपने सचिव एस. के. मिश्रा से कहा- मिश्राजी अगर इस सड़क पर दिल्ली जाते हुए मुझे और आपको पेशाब लगता है, तो हम कार रुकवा कर झाड़ियों में जाकर पेशाब कर सकते हैं. लेकिन अगर आपकी पत्नी भी आपके साथ बैठी हो तो उसका क्या होगा  वो कहाँ जाकर पेशाब करेगी? बंसी लाल अपनी बात का असर देखने के लिए पाँच सेकेंड तक रुके और फिर बोले- ये जगह चंडीगढ़ और दिल्ली के बिल्कुल बीच में है. अगर आप यहाँ एक छोटा सा रेस्तराँ बनवा दें जिसमें साफ़ टॉयलेट हों, तो यहाँ से गुज़रने वाले लोग आपको हमेशा दुआएं देंगे. मिश्रा ने सामने गड्ढ़ों वाली ज़मीन को देखते हुए कहा कि हम यहाँ नहर से पानी लेकर एक सुंदर झील भी बनवा सकते हैं. इस छोटी सी बातचीत के बाद ही बाद में काफ़ी नाम कमाने वाले हरियाणा टूरिज़्म का जन्म हुआ.'
बंसी लाल ने 'आया राम गया राम' के ज़माने में हरियाणा के मुख्यमंत्री का पद संभाला था. इसलिए उन्हें हमेशा ये चिंता रहती थी कि उनके विधायक कहीं पाला बदलने की योजना तो नहीं बना रहे.
राम वर्मा बताते हैं, 'बंसी लाल कभी भी रात में ये जाने बगैर नहीं सोए कि उनका एक-एक विधायक और मंत्री उस दिन कहाँ है और किससे मिल रहा है. वो अपना सारा सरकारी काम करने के बाद रात में करीब दो बजे सोने जाते थे. सोने से पहले वो उन कामों की सूची बनाते थे जो उन्हें अगले दिन करने होते थे. उन्होंने कभी भी चाणक्य होने का दावा नहीं किया लेकिन उनकी कृति 'अर्थ शास्त्र' हमेशा उनके बग़ल में रखी रहती थी.'
बंसी लाल को अक्सर इस बात में दिलचस्पी रहती थी कि उनके विरोधी पीठ पीछे उनके बारे में क्या सोच रहे हैं. 
एसके मिश्रा एक दिलचस्प किस्सा सुनाते हैं, 'उस ज़माने में भगवत दयाल शर्मा हरियाणा के मुख्यमंत्री थे और राज्य विधान सभा के चुनाव हो रहे थे. भगवत दयाल मुझे पसंद करते थे और मुझे पंडितजी कह कर पुकारते थे. उन्होंने मुझसे कहा वैसे तो आप साफ़ सुथरा ही चुनाव कराएंगे, लेकिन दो लोगों को किसी तरह हरवाना है. एक तो हैं देवी लाल और दूसरे हैं बंसी लाल. ये नहीं आने चाहिए विधान सभा में. मैंने कहा हराना जितवाना तो मेरे हाथ में नहीं है. ये तो जनता के हाथ में है. इसमें मैं आपकी कोई मदद नहीं कर सकता. जब बंसी लाल जीतकर आए तो उन्होंने मुझसे पूछा कि तुम्हारी इस तरह की भगवत दयाल शर्मा के साथ कोई बात हुई थी. मुझको बहुत अचंभा हुआ कि उनको ये बात पता कैसे चल गई. वहां तो कोई था ही नहीं. बाद में पता चला कि वहाँ  एक बेरर चाय सर्व कर रहा था. उसने ये बात सुन ली और बंसी लाल को बता दी. इस बीच मेरा तबादला दिल्ली हो गया. बंसी लाल एमएलए चुन लिए गए. मैंने उन्हें तार भेजकर बधाई दी और आशा प्रकट की कि उन्हें मंत्रिमंडल में ले लिया जाएगा. मुझे दिल्ली आए हुए एक महीना ही हुआ था. मुझे मकान मिला था, इसलिए मेरे घर में पार्टी हो रही थी. रात बारह बजे बंसी लाल का फ़ोन आया कि वो मुझसे मिलना चाहते हैं. मैंने कहा इस वक्त ऐसा क्या हो गया? उन्होंने बताया कि मुझे मुख्यमंत्री चुन लिया गया है और मैं आपको अपना प्रधान सचिव बनाना चाहता हूँ.'
इंदिरा गाँधी और संजय गांधी के प्रति बंसी लाल की वफ़ादारी संपूर्ण थी. हरियाणा में मारुति फ़ैक्ट्री को ज़मीन दिलवाने में उन्होंने महत्वपूर्ण भूमिका निभाई थी, जिसका बाद में उन्हें राजनीतिक फ़ायदा भी मिला.
कूमी कपूर अपनी किताब, 'द इमरजेंसी- अ पर्सनल हिस्ट्री' में लिखती हैं, 'बंसी लाल ने अपने वरिष्ठ अफ़सरों को हुक्म दिया कि वो दिल्ली जाकर संजय गाँधी को उनकी मारुति फ़ैक्ट्री के लिए ज़मीन दिलवाने में मदद करें. शर्त ये थी कि ज़मीन दिल्ली के पास होनी चाहिए. मारुति के लिए जिस ज़मीन को चुना गया वो खेती योग्य उपजाऊ ज़मीन थी. वहाँ से हथियारों का एक डिपो और एक हवाई पट्टी एक हज़ार गज़ से भी ज़्यादा दूर नहीं थी. उन्होंने संजय गांधी को 290 एकड़ ज़मीन का कब्ज़ा दिलवाया. मारुति को ज़मीन दस हज़ार रुपये एकड़ के हिसाब से बेची गई, जबकि बग़ल वाली ज़मीनों का दाम पैंतीस हज़ार रुपये एकड़ था. ज़मीन के दाम को 18 किश्तों में अदा किया जाना था, लेकिन मारुति ने दो किश्तों के बाद हरियाणा सरकार को बकाया देना बंद कर दिया था.'
बंसी लाल पर लोकताँत्रिक परंपराओं को दरकिनार कर मनमाने ढ़ंग से शासन करने का आरोप भी लगा. इमरजेंसी के दौरान इंदिरा गांधी के चचेरे भाई और गुजरात और कश्मीर के राज्यपाल रहे बीके नेहरू ने भारत में राष्ट्रपति प्रणाली लागू करने की एक मुहिम शुरू की थी. इस सिलसिले में वो बंसी लाल से भी मिले थे.
बीके नेहरू अपनी आत्मकथा, 'नाइस गाइज़ फ़िनिश सेकेंड' में लिखते हैं, 'भारत के कुछ ज़मीन से जुड़े लोगों में से एक बंसी लाल को इस बात का अंदाज़ा ही नहीं था कि भारत का संविधान क्या कहता है. उन्होंने ठेठ हरियाणवी लहजे में मुझसे कहा, अरे नेहरू साहब, ये सब इलेक्शन-फ़िलेक्शन का झगड़ा ख़त्म करिए. मैं तो कहता हूँ बहनजी को प्रेसिडेंट फॉर लाइफ़ बना दीजिए. बाकी कुछ करने की ज़रूरत नहीं है.'
बंसी लाल राजनीति में इतने लिप्त थे कि उन्हें इस बात का अंदाज़ा ही नहीं था कि बाहर की दुनिया में क्या हो रहा है. एक बार ललित नारायण मिश्रा ने जब अपने यहाँ दिए गए भोज में बंसी लाल को राज कपूर से मिलवाया तो वो उन्हें पहचान तक नहीं पाए.
एस के मिश्रा बताते हैं, 'बंसी लाल का सिनेमा से कोई ताल्लुक नहीं था. उन्होंने अपनी ज़िंदगी में सिर्फ़ एक फ़िल्म देखी थी 'डॉक्टर कोटनीस की अमर कहानी.' जब ललित नारायण मिश्रा ने उन्हें राज कपूर से मिलवाया तो उनके ऊपर कोई असर ही नहीं हुआ. ललित जी ने जब ये देखा तो जोर से कहा, राज कपूर... राज कपूर.  बंसी लाल बोले अच्छा तो आप का बिज़नेस है फ़रीदाबाद में. राज कपूर ने कहा नहीं, नहीं. बंसी लाल ने पूछा तो आप क्या काम करते हैं? राज कपूर ने जवाब दिया कि वो एक्टर हैं.  बंसी लाल ने बिना पलक झपकाए कहा, किस नौटंकी में आप काम करते हैं? ये सुनना था कि राज कपूर बुरी तरह से झेंपे और ललित नारायण मिश्रा ने ठहाका लगाते हुए कहा, 'कमाल है, आप राज कपूर को नहीं पहचानते?'
बंसी लाल को गुस्सा भी ख़ूब आता था. इसका स्वाद उनके प्रधान सचिव रहे राम वर्मा को भी चखना पड़ा था. 
राम वर्मा बताते हैं, 'एक बार बंसी लाल को रेडियो पर हरियाणा की जनता को संबोधित करना था. उस ज़माने में हरियाणा में कोई रेडियो स्टेशन नहीं हुआ करता था. इसलिए हरियाणा के लिए दिल्ली से ही सारा प्रसारण होता था. मुझे उनके साथ आकाशवाणी भवन जाना था. जब मैं हरियाणा भवन पहुंचा तो देखा कि बंसी लाल  परेशान मुद्रा में अपने कमरे के बाहर चक्कर लगा रहे हैं. जब मैंने उनकी परेशानी का कारण पूछा तो उनका जवाब था, आपने सब ग़लत चीज़ें मेरे भाषण में लिखवाई हैं. मैंने साफ़ किया कि मैंने वही चीज़ें भाषण में शामिल की हैं जो मुझे लिखित रूप से मिली हैं. जब हम आकाशवाणी भवन पहुंचे तो बंसी लाल ने बहुत आत्मविश्वास के साथ अपना भाषण पढ़ा. लेकिन आकाशवाणी के महानिदेशक शुंगलू ने उनसे कहा कि आप दो वाक्यों को दोबारा पढ़ दीजिए. ये वही वाक्य थे जिसमें बंसी लाल ने राम वर्मा के लिखे भाषण में दी गई जानकारी को सही किया था. बंसी लाल ने कहा- शुंगलू साहब मैं क्या कर सकता हूँ. इन साहब ने ये स्पीच मुझे कुछ मिनटों पहले दी है, जिसमें ग़लत आंकड़े दिए गए थे. मैंने उनको सही करके पढ़ा है. बंसी लाल ने उन वाक्यों की रिकार्डिंग दोबारा कराई. जब हमारी कार हरियाणा भवन के पोर्च में रुकी तो बंसी लाल ने मुझसे कहा, 'वर्माजी, मिश्राजी से कहकर  अपने लिए कोई और महकमा चुन लेना.'
बंसी लाल अपने बेटे सुरेंदर सिंह की शादी में खुद नहीं गए थे, क्योंकि वो कट्टर आर्य समाजी थे और सादगी भरी ज़िदगी जीने में यकीन रखते थे. शादी के बाद उन्होंने एक प्रीति भोज ज़रूर दिया था जिसमें उन्होंने उस समय भिवानी में डिप्टी कमिश्नर के पद पर काम कर रहे राम वर्मा को भी आमंत्रित किया था.
वर्मा बताते हैं, "मैं और मेरी पत्नी सावित्री उस भोज में उनके यहाँ गए. वो कांजीवरम की साड़ी पहने हुए थीं और उनके कानों में सिर्फ़ सोने के छोटे से बुंदे थे. बंसी लाल की पत्नी विद्या देवी मेहमानों का स्वागत कर रही थीं. जब उन्होंने मेरा पत्नी को बिना ज़ेवरों के देखा तो वो आश्चर्यचकित रह गईं. उनके मुंह से निकला, 'अरे छोरी तू तो नागी बूची आ गई.' वो मेरी पत्नी को घर के अंदर ले गई और अपने हाथों से उसे एक पेंडेंट के साथ सोने की एक चेन पहना दी. मेरी पत्नी जब बाहर आई तो वो थोड़ा नाराज़ थी. मैंने उसे समझाया कि इनका बोलने का यही तरीका है. अगर इनकी बेटी भी इसी तरह आती तो उन्होंने उसके साथ भी यही किया होता. दावत के बाद मैं और मेरी पत्नी वो सोने की चेन लौटाने विद्या देवी के पास गए, लेकिन उन्होंने उसे लेने से साफ़ इंकार कर दिया. इस तरह शादी में तोहफ़ा देने के बजाए हम तोहफ़ा ले कर वापस लौटे."



इंदिरा गांधी- ‘आयरन लेडी’ या ‘दैट वुमैन’





जनता आंधी जिसके सामने इंदिरा गांधी भी नहीं टिकीं

इंदिरा गांधी ने अपने चुनाव अभियान की शुरुआत 5 फ़रवरी, 1977 को दिल्ली के रामलीला मैदान से की थी. 
आयोजकों ने भीड़ जमा करने के लिए अपना सारा ज़ोर लगा दिया था. 
स्कूल अध्यापकों, दिल्ली नगर निगम के कर्मचारियों और मज़दूरों को बसों में भर भर कर रामलीला मैदान पहुंचाया गया था. 
इंदिरा गांधी का मूड ख़राब था. उनके माथे पर त्योरियां चढ़ी हुई थीं. अपने हार्ड हिटिंग भाषण में इंदिरा गाँधी ने जनता पार्टी को खिचड़ी कह कर उसका मज़ाक उड़ाया था. 
बीच भाषण में सामने बैठी कुछ औरतें उठ कर जाने लगी थीं. सेवा दल के कार्यकर्ता उन्हें दोबारा बैठाने के लिए अपना पूरा ज़ोर लगा रहे थे. 
भीड़ आपस में इतनी बात कर रही थी कि इंदिरा गांधी को अचानक अपना भाषण बीच में ही रोकना पड़ा. 
पहले संजय गांधी भी वहाँ बोलने वाले थे लेकिन उन्होंने न बोलने का फ़ैसला लिया. 
एक दिन बाद यानी 6 फ़रवरी को जेपी भी दिल्ली पहुंच गए थे और ये तय हुआ कि जनता पार्टी भी रामलीला मैदान पर चुनाव रैली करेगी. 
सूचना और प्रसारण मंत्री विद्याचरण शुक्ल ने भीड़ को घर पर रखने का एक नायाब तरीका निकाला था. उस ज़माने में दूरदर्शन चार बजे एक फ़िल्म दिखाया करता था. 
ज़्यादा से ज़्यादा लोग घर से बाहर न निकलें, ये सुनिश्चित करने के लिए फ़िल्म का समय पांच बजे कर दिया गया. 
आम तौर से दूरदर्शन पर पुरानी फ़िल्में ही दिखाई जाती थीं लेकिन उस दिन तीन साल पुरानी ब्लॉकबस्टर 'बॉबी' दिखाने का फ़ैसला किया गया. 
बसों को रामलीला मैदान के आसपास भी फटकने नहीं दिया गया और लोगों को सभास्थल तक पहुंचने के लिए एक किलोमीटर तक चलना पड़ा. 
रैली के आयोजक मदनलाल खुराना और विजय कुमार मल्होत्रा इस बात से परेशान थे कि इस रैली की तुलना इंदिरा गांधी की रैली से की जाएगी और लोग कहेंगे कि इसमें उस रैली से कम लोग पहुंचे हैं. 
लेकिन जेपी और जगजीवन राम 'बॉबी' से ज़्यादा बड़े आकर्षण साबित हुए. 
हज़ारों लोग लंबी दूरी का रास्ता तय करते हुए रामलीला मैदान पहुंचे. 
कूमी कपूर अपनी किताब 'इमरजेंसी- अ पर्सनल हिस्ट्री' में लिखती हैं, "वाजपेई की बेटी नमिता भट्टाचार्य ने मुझे बताया कि जब वो रैली स्थल की तरफ़ जा रही थीं तो उन्हें कुछ दबी-दबी सी आवाज़ सुनाई दी. उन्होंने टैक्सी ड्राइवर से पूछा कि ये आवाज़ किसकी है? उसने जवाब दिया कि ये लोगों के कदमों की आवाज़ है. जब वो तिलक मार्ग पहुंचीं तो वो लोगों से खचाखच भरा हुआ था. उन्हें टैक्सी से उतर कर रामलीला मैदान तक पैदल जाना पड़ा." 
पांच बजते बजते न सिर्फ़ रामलीला मैदान पूरा भर चुका था बल्कि बगल के आसफ़ अली रोड और जवाहरलाल नेहरू मार्ग पर भी लोगों का समुद्र दिखाई दे रहा था. 
जगजीवन राम बोले थे, "बहुत पहले नादिर शाह ने गरीबों की कुर्बानी ले कर दिल्ली का नक्शा बदलने की कोशिश की थी. आज डीडीए भी वही करने की कोशिश कर रहा है."
जब जगजीवन राम ने तंज़ कसा कि आज दिल्ली पर डेढ़ लोगों का राज है तो भीड़ में ज़ोर का ठहाका लगा. उस दिन जगजीवन राम ने 'बॉबी' को कहीं पीछे छोड़ दिया था. 
अगले कुछ दिनों में इंदिरा गाँधी के लिए और ख़राब खबर आई. उनकी बुआ विजयलक्ष्मी पंडित ने जनता पार्टी के समर्थन की घोषणा कर दी. 
जब जॉर्ज फ़र्नान्डिस को बड़ौदा डायनामाइट केस के सिलसिले में दिल्ली के तीस हज़ारी कोर्ट में पेश किया गया तो जेएनयू के करीब दर्जन भर छात्रों ने नारे लगाए, 'जेल का फाटक तोड़ दो, जॉर्ज फर्नान्डिस को छोड़ दो.' 
दो सप्ताह पहले इस तरह के प्रदर्शन की कल्पना भी नहीं की जा सकती थी. 
प्रचार के दौरान इंदिरा गांधी के चेहरे पर दाद हो गया था, लेकिन इससे उनकी मेहनत पर कोई असर नहीं पड़ा. 
चेहरे पर उभर आए दाग़ों को छिपाने के लिए अक्सर वो अपना चेहरा साड़ी के पल्लू से ढ़ंक लेतीं. 
उनकी रैली कवर कर रहे पत्रकार समझ रहे थे कि वो लोगों का समर्थन लेने के लिए परंपरावादी होने की कोशिश कर रही हैं. 
इंदिरा गांधी चुनाव प्रचार के दौरान 40000 किलोमीटर घूमीं, 244 चुनाव सभाओं के संबोधित किया और जम्मू कश्मीर और सिक्किम छोड़ कर भारत के हर राज्य में गईं. 
लेकिन दिल ही दिल में उन्हें पता था कि इस बार जनता से उनका कनेक्ट पहले की तरह नहीं था. 
एक मार्च को जब दिल्ली के बोट क्लब में एक और चुनाव सभा हुई तो सुनने वाले इंदिरा गांधी के इतने खिलाफ़ थे कि जब दिल्ली से कांग्रेस उम्मीदवार शशि भूषण ने नारा लगाया, "बोलो इंदिरा गांधी की जय" तो इसका जवाब कानों को गड़ने वाली ख़ामोशी से दिया गया. 
पहले शशि भूषण समझे कि शायद माइक ख़राब है लेकिन धीरे धीरे सच्चाई सामने आने लगी. 
दिल्ली में अब तक किसी प्रधानमंत्री को इतनी बेरुखी का सामना नहीं करना पड़ा था. 
इंदिरा गांधी का भाषण समाप्त होने से पहले ही लोग उनकी सभा छोड़ कर वापस जाने लगे थे.
दिल्ली में जब चुनाव हुआ तो पोलिंग बूथ के सामने मतदाताओं की लंबी लंबी कतारें देखीं गई. दोनों पार्टियों ने दावा किया कि ये उनके लिए सकारात्मक संकेत हैं. 
कुछ जनता पार्टी के कार्यकर्ताओं को आशंका थी कि कांग्रेस पार्टी चुनाव जीतने के लिए किसी भी हद तक जा सकती है. 
इसलिए वो अपने बिस्तरों के साथ उन जगहों पर पहुंच गए जहाँ मतपत्रों को रखा गया था. 
उन्होंने दिन रात उनकी रखवाली की ताकि उनके साथ किसी तरह की छेड़छाड़ न हो सके. जब परिणाम आने शुरू हुए तो शुरुआती तस्वीर साफ़ नहीं थी. 
समाचार एजेंसी 'समाचार' पहले दक्षिण भारत के परिणाम दे रही थी जहाँ कांग्रेस काफ़ी आगे निकल रही थी. 
अचानक इंडियन एक्सप्रेस के न्यूज़ रूम में लखनऊ से फ़ोन आया कि राय बरेली में इंदिरा गाँधी, राज नारायण से पीछे चल रही हैं. 
देर शाम तक 'समाचार' के लिए भी उत्तर भारत के परिणामों को रोक पाना असंभव हो गया.
जनता पार्टी ने उत्तर प्रदेश, बिहार, पंजाब, हरियाणा, दिल्ली  और हिमाचल प्रदेश की सारी सीटें जीतीं. सिर्फ़ राजस्थान और मध्यप्रदेश में कांग्रेस को एक-एक सीट मिली. 
इंडियन एक्सप्रेस के बाहर लगे स्कोर बोर्ड में जैसे ही जनता पार्टी की जीत का ऐलान होता लोग खुशी में नाचने लगते और स्कोर बोर्ड पर बैठे शख्स के ऊपर पैसे फेंकने लगते.  
कूमी कपूर लिखती हैं, "अचानक वहाँ पर एक काली कार रुकी और एक बंदा 100 तंदूरी चिकन लेकर उतरा और उन्हें लोगों में मुफ़्त बांटने लगा. जब सारे मुर्ग ख़त्म हो गए तो उसने कहा वो जल्द ही मुर्गों की एक और खेप ले कर आएगा." 
15 अगस्त, 1947 के बाद आम लोगों में इतना उत्साह पहले कभी नहीं देखा गया था.
चुनाव के बाद मशहूर पत्रकार कुलदीप नैयर राय बरेली जा कर उस समय वहाँ जिला मजिस्ट्रेट के पद पर काम कर रहे विनोद मल्होत्रा से मिले. 
उन्होंने कुलदीप नैयर को बताया कि पहले राउंड से ही इंदिरा गांधी पिछड़ने लगी थी. इंदिरा गाँधी के एजेंट माखनलाल फ़ोतेदार ने तीन बार मतगणना कराई.
आर के धवन ने उन्हें फ़ोन कर कहा कि वो चुनाव परिणाम घोषित न करें. 
कुलदीप नैयर अपनी आत्मकथा  बियॉंड द लाइन्स में लिखते हैं, "मलहोत्रा मुझे अपने घर ले गए. उन्होंने बताया कि जब इंदिरा गांधी की हार सुनिश्चित हो गई तो उन पर चुनाव परिणाम रोकने के दबाव पड़ने लगे. उन्होंने अपनी पत्नी की सलाह लेने का फ़ैसला किया. उन्हें डर था कि इंदिरा गाँधी उप चुनाव जीत कर वापस आ जाएंगी और तब वो उनसे हिसाब बराबर करेंगी. मल्होत्रा की बीबी ने मुझे बताया कि जब मेरे पति ने मेरी सलाह मांगी तो मैंने कहा, हम बर्तन मांज लेंगे मगर बेईमानी नहीं करेंगे. ये सुनते ही मल्होत्रा ने चुनाव परिणाम घोषित करने करने का फ़ैसला किया."
उधर, इंदिरा गांधी के निवास स्थान 1, सफ़दरजंग रोड पर कुछ दूसरा ही नज़ारा था. 
जब उनकी दोस्त पुपुल जयकर उनसे मिलने पहुंचीं तो इंदिरा के सचिव उन्हें सीधे उनके कमरे में ले गए. 
पुपुल अपनी किताब 'इंदिरा गांधी  ए बायोग्राफ़ी' में लिखती हैं, "इंदिरा ने मुझे देखते ही कहा, पुपुल मैं हार गई हूँ. मुझसे कुछ कहते नहीं बना. हम बिना कुछ कहे थोड़ी देर बैठे रहे. मेरे सामने इंदिरा तनी हुई बैठी हुई थीं. हार में भी उनके चेहरे के  लालित्य को साफ़ पढ़ा जा सकता था. 
मैंने राजीव और सोनिया के बारे में पूछा. वो दोनों अपने कमरे में थे. साढ़े दस बजे इंदिरा गाँधी ने खाना लगाने और राजीव और सोनिया को बुलाने के लिए कहा. काफ़ी देर बाद वो भी वहाँ आ गए. सोनिया की आंखों से आंसू निकल रहे थे. राजीव के चेहरे पर भी मुस्कराहट गायब थी. खाना परोसा गया. 
सोनिया और राजीव ने कुछ फल खाए. इंदिरा ने कटलेट, सलाद और सब्ज़ियाँ ली. खाने के दौरान कोई एक शब्द भी नहीं बोला. खाने के बाद इंदिरा के पुराने दोस्त मोहम्मद यूनुस भी वहाँ पहुंच गए. धवन ने आकर बताया कि राज नारायण की लीड अब 20000 हो गई है. मैं वहाँ रात 12 बजे तक रही. जब मैं चलने लगी तो राजीव गांधी बोले, मैं संजय को मम्मी को इस स्थिति में लाने के लिए कभी नहीं माफ़ करूंगा."
जनता पार्टी और कांग्रेस फ़ॉर डेमोक्रेसी गठबंधन को 298 सीटें मिलीं. कांग्रेस 153 सीटें ही जीत पाईं. इंदिरा गांधी  55000 हज़ार वोटों से हारीं. 
संजय 75000 हज़ार और बंसी लाल एक लाख 61  हज़ार वोटों से पराजित हुए. 
जॉर्ज फ़र्नान्डिस ने बिना अपने संसदीय क्षेत्र मुज़फ़्फ़रपुर में पैर रखे तीन लाख वोटों से अविश्वसनीय जीत हासिल की. 
अगले दिन बहुत सुबह बुलाई गई मंत्रिमंडल बैठक में आपालकाल को हटा लिया गया. भारतीय प्रजातंत्र का एक दु:स्वप्न समाप्त हो चुका था.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
 पर फ़ॉलो भी कर सकते हैं.)



जब भूपेश ने कहा था...'तो इंदिरा गांधी के बेटे के प्राण नहीं जाते'

साठ और सत्तर के दशक में भारतीय संसद में हीरेन मुखर्जी, नाथ पाई, ज्योतिर्मय बसु और अटल बिहारी वाजपेई के साथ साथ जिस वक्ता की सबसे ज़्यादा धाक होती थी वो थे भारतीय कम्युनिस्ट पार्टी के भूपेश गुप्त. 
एक बार मशहूर रंगमंच आलोचक केनेथ टिनेन ने कहा था, "अंग्रेज़ कंजूसों की तरह लफ़्ज़ों की जमाखोरी करते हैं, जबकि आयरिश एक शराबी की तरह उन्हें बाहर निकाल देते हैं."
भूपेश गुप्त ने अपने जीवन में कभी शराब नहीं पी, लेकिन राज्यसभा में जब भी वो बोलने के लिए खड़े हुए, उनके मुंह से लफ़्ज एक आयरिश मैन की तरह ही निकले.
भारतीय कम्युनिस्ट पार्टी के राष्ट्रीय सचिव अतुल कुमार अंजान की भूपेश गुप्त से पहली मुलाकात जब हुई जब वो सिर्फ़ 16-17 साल के हुआ करते थे. 
अंजान बताते हैं, "मैं आल इंडिया स्टूडेंट फ़ेडेरेशन के एक प्रदर्शन में दिल्ली आया था 1972 में. बोट क्लब पर हुए उस प्रदर्शन में मैंने भूपेश गुप्त को पहली बार बोलते हुए सुना. वहीं मैंने मधु लिमये, अमृतपद डाँगे और नाथ पाईजी को सुना. मैं इन सबसे प्रभावित हुआ. लेकिन सबसे अधिक प्रभावित हुआ भूपेश गुप्त की सिंहगर्जना से जिसको सुनने से हर्दय, शरीर और रोम में कंपन होता था."
अंजान आगे बताते हैं, "क्या शब्द थे उनके! क्या था उनका उच्चारण ! उस ज़माने में उतनी अंग्रेज़ी नहीं जानता था लेकिन तब भी लगता था कि वो हमारी ही बात कर रहे हैं.जब वो उठ कर जाने लगे तो मैं उनके पास जा कर खड़ा हो गया. उनसे बातचीत की. हाथ मिलाया. उन्होंने अंग्रेज़ी में पूछा कहाँ से?  मैंने कहा लखनऊ से. ये मेरी उनकी पहली मुलाकात थी.''
बाद में तो अतुल अंजान का भूपेश गुप्त के साथ काफ़ी साथ रहा. जब  भी वो लखनऊ से दिल्ली आते, उन्हीं के घर ठहरते थे. सुबह साढ़े तीन बजे उठ जाते थे भूपेश गुप्त. तभी अख़बार वाला धड़ाप की आवाज़ के साथ अख़बार का बंडल फेंक जाता था. 
दैनिक कार्य से निवृत्त होने के बाद वो चार बजे से अख़बार पढ़ना शुरू कर देते थे. पाँच बजे से वो राज्यसभा में ध्यानाकर्षण प्रस्ताव के लिए तैयारी शुरू कर देते थे. एक ही उंगली से अपने पुराने टाइप राइटर पर टाइप करना शुरू कर देते थे. सात-साढ़े सात बजे तक उनका काम रोको प्रस्ताव और ज़ीरो आवर में कौन सा सवाल पूछेंगे- इन सब की तैयारी हो जाती थी. 
आठ सवा आठ बजे राज्यसभा के सचिवालय में उनका प्रश्न पहुंच जाता था और ठीक दस बजे वो संसद पहुंच जाते थे. कुल मिलाकर उन्होंने राज्यसभा में 1500 से 2000 के बीच भाषण दिए हैं.
जब भूपेश बोलते थे तो सभापति तक के बूते की बात नहीं होती थी कि वो उनके भाषण में व्यवधान डाले या उनसे कहे, "योर टाइम इज़ अप मिस्टर भूपेश गुप्त."
जब वो खड़े होते थे तो लोग अपनी कुर्सी से चिपक कर बैठ जाते थे. सुमित चक्रवर्ती मेनस्ट्रीम पत्रिका के संपादक और जानेमाने पत्रकार निखिल चक्रवर्ती के बेटे हैं. 
वो बताते हैं, "अबू अब्राहम ने एक बार लिखा था कि जब वो राज्यसभा में पहली बार एक सदस्य की हैसियत से घुसे तो उन्होंने देखा कि भूपेश गुप्त सदन में कोई मामला उठा रहे थे. उनका भाषण कुछ लंबा हो चला था. सभापति ने उनसे गुज़ारिश की कि मुद्दे पर आइए."
"भूपेश ने जवाब दिया मैं धीरे धीरे वही कर रहा हूँ. एक मोती से माला नहीं बन जाती. उनको एक एक कर पिरोने से ही माला बनती है. उनकी एक और अदा होती थी कि अपना भाषण देने के बाद वो अपना हियरिंग एड उतार देते थे. लोग मज़ाक में कहते थे कि वो ऐसा इसलिए करते थे ताकि उनके भाषण की आलोचना उनके कानों तक न पहुंच सके. एक बार नेहरू के भाषण के दौरान ही उन्होंने अपना हियरिंग एड उतार दिया था. जब नेहरू ने कहा था कि हममें से बहुतों को ये सौभाग्य नहीं प्राप्त है कि हम वो न सुनें जो हम सुनना नहीं चाहते."
हिरण्मय कार्लेकर हिंदुस्तान टाइम्स के संपादक रह चुके हैं. उन्होंने भूपेश गुप्त के राजनीतिक जीवन को बहुत नज़दीक से देखा है. वे बताते हैं, "अगर आपको उनसे बात करनी होती थी तो आपको बहुत ज़ोर से बोलना पड़ता था, क्योंकि वो ऊंचा सुनते थे. दूसरा वो खुले इंसान थे. जो कुछ कहना होता था साफ़ बोलते थे. तीसरे विवादास्पद बात करने में उन्हें बहुत मज़ा आता था. एक बात करके वो छोड़ देते थे और फिर देखते थे कि उसका उन लोगों पर क्या असर पड़ रहा है जिनके लिए वो बात कही गई थी."
भूपेश शराब को हाथ नहीं लगाते थे. सुमित चक्रवर्ती एक किस्सा सुनाते हैं, "एक बार नववर्ष के मौके पर एक महिला ने उनसे कहा कि आज तो कम से कम आप शैरी पी सकते हैं. भूपेश ने ज़ोर से ठहाका लगाते हुए कहा था कि तुम मुझसे वो काम करने के लिए कह रही हो जो मुझसे माओ त्से तुंग और निकिता ख्रुशचेव भी नहीं करवा पाए. उन्होंने कितनी बार मुझसे शराब पीने का इसरार किया लेकिन मैंने कभी उनकी बात नहीं मानी."
मेनस्ट्रीम के पूर्व संपादक निखिल चक्रवर्ती भूपेश गुप्त को उनके लंदन के दिनों से जानते थे. उनकी मौत के बाद उन्होंने उन्हें श्रद्धांजलि देते हुए कहा था, "भूपेश संसदीय बहस के लिए बहुत तैयारी करते थे. वो अपने निजी सचिव खुद थे. उनका कमरा हमेशा बेतरतीब रहता था लेकिन वो मेज़ जिस पर वो काम करते थे, हमेशा साफ़ सुथरी होती थी."
"उस ज़माने में संसद में ध्यान आकर्षित करने के कई तरीके हुआ करते थे. एक था राजनारायण स्टाइल जहाँ आप मसखरापन कर सांसदों का ध्यान खींचते थे और दूसरा था संजय गांधी स्टाइल जहां आप ताक़त और ऊँची आवाज़ के ज़ोर पर अपनी बात मनवाते थे. भूपेश इन दोनों से अलग थे. उन्हें इसलिए सुना जाता था क्योंकि वो हमेशा नाइंसाफ़ी और असमानता के ख़िलाफ़ आवाज़ उठाते थे."
भूपेश गुप्त की अकेली संपत्ति उनकी किताबें थी. उनके पास बहुत कम कपड़े होते थे. अगर कोई उन्हें कोई कपड़ा देता भी तो वो उसे किसी ज़रूरतमंद को बांट देते थे. कम्युनिस्ट पार्टी के पूर्व नेता मोहित सेन उनके बहुत करीबी थे. 
उन्होंने अपनी आत्मकथा 'द ट्रैवलर एंड द रोड' में लिखा है, "जब वो मरे तो उनके बैंक अकाउंट में बहुत कम पैसे थे. उनके पास किताबों, नोटबुक्स और बहुत मामूली वार्डरोब के अलावा कुछ भी नहीं था. मुझे वो बहुत पसंद करते थे और अक्सर हम उनके फ़िरोज़ शाह रोड वाले घर से बंगाली मार्केट पैदल जाया करते थे जहाँ वो गोलगप्पे और मिठाइयां खाते थे."
"तीस के दशक से ही वो इंदिरा गाँधी से बहुत जुड़े हुए थे और उनके और फ़िरोज़ गाँधी के बीच संदेशवाहक का काम करते थे. लेकिन 1977 के बाद से वो उनके सख़्त ख़िलाफ़ हो गए थे, हालांकि उन्होंने इमरजेंसी का समर्थन किया था. उसके बाद वो उनसे निजी तौर पर कभी नहीं मिले."
भूपेश गुप्त और इंदिरा गांधी की दोस्ती के बारे में बहुत कुछ लिखा गया है. इंदिरा गांधी, उनके होने वाले पति फ़िरोज़ गाँधी और भूपेश गुप्त ब्रिटेन से एक ही पानी के जहाज़ से भारत वापस लौटे थे.
इंदिरा गांधी की नज़दीकी दोस्त पुपुल जयकर ने उनपर लिखी जीवनी में लिखा है, "जब इंदिरा गांधी फ़िरोज़ गाँधी से शादी के मुद्दे पर अपने पिता जवाहरलाल नेहरू को नहीं मना पाईं तो वो और फ़िरोज़, कम्युनिस्ट नेता और अपने बहुत अच्छे दोस्त भूपेश गुप्त के पास गए."
"जब भूपेश ने ये सुना तो वो फ़िरोज़ की तरफ़ मुड़ कर बहुत गंभीरता से बोले, 'क्या तुम वफ़ादार रह पाओगे?' फ़िरोज़ ज़ोर से हंसे और घुटनों के बल बैठ कर बोले, 'क्या तुम चाहते हो कि मैं वफ़ादारी का प्रण लूँ?' 
भूपेश गुप्ता ने फ़िरोज़ गांधी को कोई जवाब नहीं दिया, बल्कि इंदिरा गांधी की तरफ़ मुड़कर पूछा, 'क्या तुम वास्तव में फ़िरोज़ से शादी करना चाहती हो?' उनको पता था कि इंदिरा ज़िद्दी है और उन्हें कोई ताज्जुब नहीं हुआ जब इंदिरा ने कहा कि उनका यही इरादा है. भूपेश ने तब दोनों से कहा कि वो महात्मा गांधी से सलाह लें."
इंदिरा गांधी से इतनी निकटता होने के बावजूद उनकी दोस्ती कभी भी उनके राजनीतिक विचारों के आड़े नहीं आई. जब वक्त का तकाज़ा हुआ तो उन्होंने इंदिरा गाँधी पर राजनीतिक हमलों से परहेज़ नहीं किया. 
अतुल कुमार अंजान बताते हैं, "इंदिरा गांधी के साथ उनके संबंध नीतियों के सवाल पर कठोर होते थे. मुझे लगता है कि लंदन के अध्ययन काल में दोनों के संबंधों के बीच बहुत जीवंतता और आत्मीयता थी. एक बार मैं उनके निवास स्थान से संसद भवन पैदल जा रहा था."
"अचानक उनके सामने एक एंबेसडर कार आ कर रुकी. शीशा उतार कर एक महिला बोल रही थी भूपेश... भूपेश. मैंने देखा वो प्रधानमंत्री इंदिरा गांधी थीं. उन्होंने अपनी कार का दरवाज़ा खोला और उनसे अपनी कार में बैठने का आग्रह करने लगीं. लेकिन भूपेश कार में बैठने में झिझक रहे थे. अंतत: वो कार में नहीं बैठे. तब मुझे लगा कि ये सिर्फ़ एक अद्वितीय सांसद और प्रधानमंत्री के बीच का मामला नहीं है, बल्कि यह बहुत गहरा आत्मीय संबंध है."
जब 1980 में अचानक इंदिरा गांधी के छोटे बेटे संजय गाँधी का एक हवाई दुर्घटना में निधन हो गया, तो घोर राजनीतिक विरोधी होते हुए भी भूपेश गुप्त ने संजय गाँधी को जिस तरह की भावभीनी श्रंद्धांजलि दी, वैसी शायद किसी ने भी नहीं दी. 
भूपेश गुप्त बोले, "कई मौके ऐसे आते हैं जब नियमों को ताक पर रख दिया जाता है. अगर नियमों को ताक पर नहीं रखा गया होता तो 23 जून को हुई दुर्घटना नहीं हुई होती, तो प्रधानमंत्री के बेटे, सत्ताधारी पार्टी के महासचिव और 25 सालों तक मेरे दोस्त रहे फ़िरोज़ गांधी के छोटे बेटे और अगर मुझ पर चापलूसी का इल्ज़ाम न लगाया जाए, तो मेरी दोस्त इंदिरा गांधी के बेटे के प्राण नहीं जाते. मैं बहुत भरे दिल से यह सब कह रहा हूँ."
1981 में जब भूपेश गुप्त का निधन हुआ और उनके पार्थिव शरीर को अजय भवन लाया गया, तो इंदिरा गांधी स्वयं उन्हें श्रद्धांजलि देने कम्युनिस्ट पार्टी के मुख्यालय अजय भवन पहुंची. उस समय अतुल अंजान भी अजय भवन में मौजूद थे. 
अतुल बताते हैं, "मैंने देखा कि इंदिरा जी आईं थी. एकदम श्वेत परिधान में थीं...एकदम सफ़ेद. काला चश्मा लगाए हुए थीं."
"जब वो भूपेश के पार्थिव शरीर के पास आईं तो बहुत देर तक खड़ी रहीं. उनका शरीर शीशे के कास्केड में रखा गया था, जिसमें उनका चेहरा दिखाई दे रहा था. वो अपनी लंबी गर्दन निकाल कर बहुत ग़ौर से भूपेश के चेहरे को देखती रहीं. मैं उनकी बगल में खड़ा था. मैंने देखा कि उनके काले चश्मे के नीचे से टप-टप आँसू बह रहे थे."
(बीबीसी हिन्दी के  एंड्रॉएड ऐप  के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



जब जेपी ने इंदिरा से पूछा, तुम्हारा खर्चा कैसे चलेगा?

25 जून, 1975 की रात डेढ़ बजे का समय. गाँधी पीस फ़ाउंडेशन के सचिव राधाकृष्ण के बेटे चंद्रहर खुले में आसमान के नीचे सो रहे थे. अचानक वो अंदर आए और अपने पिता को जगा कर फुसफुसाते हुए बोले, "पुलिस यहाँ गिरफ़्तारी का वारंट ले कर आई है."
राधाकृष्ण बाहर आए. बात सच निकली. पुलिस ने उन्हें जेपी के ख़िलाफ़ गिरफ़्तारी का वारंट दिखाया.
राधाकृष्ण ने पुलिस वालों से कहा कि क्या आप कुछ समय इंतज़ार कर सकते हैं. जेपी बहुत देर से सोए हैं. वैसे भी उन्हें तीन-चार बजे तो उठ ही जाना है क्योंकि उन्हें सुबह तड़के ही पटना की फ़्लाइट पकड़नी है.
पुलिस वाले इंतज़ार करने के लिए मान गए. राधाकृष्ण इस बीच चुपचाप नहीं बैठे. उन्होंने अपनी टेलिफ़ोन ऑपरेटर को निर्देश दिया कि वो जिस-जिस को फ़ोन लगा सकती हैं, फ़ोन कर जेपी की गिरफ़्तारी की सूचना दें.
जब उन्होंने मोरारजी देसाई को फ़ोन लगाया तो पता चला कि पुलिस उनके भी घर पहुंच चुकी है.
तीन बजे पुलिस वालों ने राधाकृष्ण का दरवाज़ा फिर खटखटाया, "क्या आप जेपी को जगाएंगे? हमारे पास वायरलेस से लगातार संदेश आ रहे हैं कि जेपी पुलिस स्टेशन क्यों नहीं पहुंचे?"
राधाकृष्ण दबे पाँव जेपी के कमरे में गए. वो गहरी नींद में थे. उन्होंने धीरे से जेपी को जगा कर पुलिस वालों के आने की ख़बर दी. तभी एक पुलिस अफ़सर भी अंदर घुस आया.
वो बोला, "सॉरी सर. हमें आपको अपने साथ ले जाने के आदेश हैं." जेपी ने कहा, "मुझे तैयार होने के लिए आधे घंटे का समय दीजिए."
घबराए हुए राधाकृष्ण ज़्यादा से ज़्यादा समय बिताने की कोशिश कर रहे थे ताकि जेपी के जाने से पहले उनके एकाध जानने वाले तो वहाँ पहुंच जाएं. जब जेपी तैयार हो गए तो राधाकृष्ण बोले, "जाने से पहले एक कप चाय तो पीते जाइए."
इस तरह दस मिनट और बीते. फिर जेपी ने ही कहा, "अब देर क्यों की जाए? आइए चलते हैं." जैसे ही जेपी पुलिस की कार में बैठे, बहुत ही तेज़ रफ़्तार से आती हुई टैक्सी ने वहाँ ब्रेक लगाए. उसमें से कूद कर चंद्रशेखर उतरे. जब तक जेपी की कार चल चुकी थी.
राधाकृष्ण और चंद्रशेखर एक कार में उनके पीछे चले. जेपी को संसद मार्ग थाने ले जाया गया.
जेपी को कुर्सी पर बैठाने के बाद पुलिस अधीक्षक दूसरे कमरे में गए. थोड़ी देर बाद बाहर निकल कर वो चंद्रशेखर को एक कोने में ले जा कर बोले, "सर दरअसल पुलिस का एक दल आपको यहाँ लाने आपके घर पर गया है."
चंद्रशेखर मुस्करा कर बोले, "अब मैं यहाँ आ ही गया हूँ, तो आप मुझे यहीं गिरफ़्तार कर लीजिए." पुलिस वालों ने वही किया.
राधाकृष्ण ने जेपी से कहा, "क्या आप लोगों के लिए कोई संदेश देना चाहेंगे?" जेपी ने आधे सेकंड के लिए सोचा और राधाकृष्ण की आखों में सीधे देखते हुए कहा, "विनाश काले विपरीत बुद्धि."
जानेमाने पत्रकार और जेपी आन्दोलन में सक्रिय रूप से भाग लेने वाले राम बहादुर राय कहते हैं कि जयप्रकाश नारायण और इंदिरा गाँधी का संबंध तो चाचा और भतीजी का था, लेकिन जब भ्रष्टाचार के मुद्दे को जेपी ने उठाना शुरू किया तो इंदिरा की एक प्रतिक्रिया से वो संबंध बिगड़ गया.
उन्होंने एक अप्रैल, 1974 को भुवनेश्वर में एक बयान दिया कि जो बड़े पूंजीपतियों के पैसे पर पलते हैं, उन्हें भ्रष्टाचार पर बात करने का कोई हक़ नहीं है.
राय कहते हैं, "इस बयान से जेपी को बहुत चोट लगी. मैंने ख़ुद देखा है कि इस बयान के बाद जेपी ने पंद्रह बीस दिनों तक कोई काम नहीं किया. खेती और अन्य स्रोतों से होने वाली अपनी आमदनी का विवरण जमा किया और प्रेस को दिया और इंदिरा गाँधी को भी भेजा."
जेपी के एक और क़रीबी रहे रज़ी अहमद कहते है, "जयप्रकाश जी की ट्रेनिंग आनंद भवन में हुई थी. इंदिरा गांधी उस समय बहुत कम उम्र की थीं. आप नेहरू और जेपी के जितने भी पत्र देखेंगे, वो नेहरू को 'माई डियर भाई' कह कर संबोधित कर रहे हैं."
"इंदिरा को भी जेपी ने जितने पत्र लिखे हैं, 'माई डियर इंदु' कह कर संबोधित किया है, सिवाय एक पत्र के जो उन्होंने जेल से लिखा था, जिसमें उन्होंने पहली बार 'माई डियर प्राइम मिनिस्टर' कह कर संबोधित किया था."
राम बहादुर राय कहते हैं कि जेपी और इंदिरा के बीच दूरी बढ़ने में जेपी की पत्नी प्रभावती देवी की मौत ने भी बड़ी भूमिका निभाई थी.
उनके मुताबिक़, "मेरा मानना है कि प्रभावती जी जेपी और इंदिरा के बीच में एक ऐसी कड़ी थीं जो दोनों को जोड़े रखती थीं. इंदिरा भी प्रभावती को बहुत मानती थीं क्योंकि उनकी माता से उनका गहरा संबंध था. कमला नेहरू अपने विषाद के क्षणों में जब कोई सहारा खोजती थीं तो प्रभावती के पास जाती थीं."
"यहां तक कि जब फ़िरोज़ गाँधी से इंदिरा गाँधी के संबंध बिगड़े, तो उन दिनों अगर माँ तुल्य कोई महिला थीं, जिनसे इंदिरा अपने मन की बात कह सकती थीं, तो वो प्रभावती थीं. ये कहना ग़लत नहीं होगा कि उन्होंने जेपी-इंदिरा के संबंधों को आजीवन संभाले रखा..."
शुरू में इंदिरा गाँधी जेपी से बातचीत कर आपसी मतभेद दूर करने की कोशिश कर रही थीं.
पूर्व प्रधानमंत्री चंद्रशेखर अपनी आत्मकथा 'ज़िंदगी का कारवाँ' में लिखते हैं, "मैंने इंदिरा जी से कहा कि मैं जेपी से मिलने वेल्लूर जा रहा हूँ. पता नहीं वो क्या बात करेंगे. आपका क्या रुख़ है? क्या आप उनसे बात करेंगी या उनसे लड़ाई ही रहेगी? उन्होंने कहा, आप बात कीजिए. अगर जेपी चाहेंगे तो मैं भी बात करूँगी."
इस बीच चंद्रशेखर के अलावा अन्य ज़रियों से भी जेपी और इंदिरा के बीच बातचीत होने की कोशिश हो रही थी. 
अचानक 29 अक्तूबर, 1974 को जेपी दिल्ली आए और गाँधी पीस फ़ाउंडेशन में ठहरे.
चंद्रशेखर उनसे मिलने गए. वो लिखते हैं, "जेपी ने मुझसे भोजपुरी में कहा, एक बात आपसे कहना चाहता हूँ. लेकिन मुझसे कहा गया है कि इसकी चर्चा किसी से नहीं करनी है, ख़ास तौर से आपसे तो बिल्कुल भी नहीं. जेपी ने कहा कि इंदिरा ने आज उन्हें बिहार आन्दोलन के बारे में बात करने के लिए बुलाया है. इसके लिए उन्होंने एक ड्राफ़्ट भेजा है. इसके आधार पर वो मुझसे बात करना चाहती हैं."
"उन्होंने मुझे ड्राफ़्ट दिखाया. मैंने पढ़ा और कहा, ये बिल्कुल ठीक है. इस आधार पर आप समझौता कर लें. जेपी ने कहा कि समस्या ये है कि इंदिरा जानती हैं कि उनसे आपके संबंध बहुत अच्छे हैं. फिर उन्होंने आपसे इस बात को छिपाने के लिए क्यों कहा? मैंने उनसे पूछा, ये ड्राफ़्ट आपके पास कौन ले कर आया था? उन्होंने झिझकते हुए बताया, मेरे पास श्याम बाबू और दिनेश सिंह आए थे. सुनते ही मैंने कहा, इसके आधार पर आपसे समझौता नहीं होगा. इसका प्रायोजन सिर्फ़ इतना है कि लोगों को मालूम होना चाहिए कि आपसे बात हो रही है."
एक नवंबर, 1974 को जेपी रात के नौ बजे इंदिरा से मिलने उनके निवासस्थान 1, सफ़दरजंग रोड गए. राम बहादुर राय कहते हैं, "उन्हें बताया गया था कि ये बातचीत आपके और इंदिरा के बीच होनी है. जब जेपी प्रधानमंत्री निवास में पहुंचे तो उन्हें ये देख कर हैरानी हुई कि वहाँ बाबू जगजीवन राम पहले से बैठे हुए हैं."
"पूरी बैठक के दौरान इंदिरा गाँधी कुछ नहीं बोल रही थीं. सारी बात जगजीवन राम कर रहे थे. जेपी का ज़ोर था कि बिहार विधानसभा को भंग करने की मांग उचित है. उस पर आपको विचार करना चाहिए. अंत में जब बात क़रीब-क़रीब ख़त्म हो गई थी तो इंदिरा ने सिर्फ़ एक वाक्य कहा, आप कुछ देश के बारे में सोचिए."
"ये बात जेपी के मर्म पर चोट करने वाली थी. जेपी ने कहा था, इंदु मैंने देश के अलावा और सोचा ही क्या है. इसके बाद जेपी से जो भी मिला उससे उन्होंने बताया कि इंदिरा ने उनका अपमान किया है. इसके बाद जेपी ने ये कहना भी शुरू कर दिया कि इंदिरा से अब हमारा सामना चुनाव के मैदान में होगा."
लेकिन 1, सफ़दरजंग रोड छोड़ने से पहले जेपी ने इंदिरा से कहा कि वो एक मिनट उनसे अकेले में बात करना चाहते हैं.
उन्होंने उनको लगभग पीले पड़ चुके कुछ पत्रों का एक बंडल दिया. ये पत्र इंदिरा की माँ कमला नेहरू ने जेपी की पत्नी प्रभावती देवी को बीस और तीस के दशक में लिखे थे, जब उन दोनों के पति भारत की आज़ादी की लड़ाई लड़ रहे थे.
प्रभा कमला की अकेली दोस्त और राज़दार थीं जिनसे वो नेहरू परिवार में उनके साथ हो रहे ख़राब सलूक की चर्चा कर सकती थीं.
जेपी के इस जेस्चर से इंदिरा गाँधी थोड़ी देर के लिए भावुक ज़रूर हुईं लेकिन तब तक उन दोनों के बीच इतनी खाई बढ़ चुकी थी कि वो पट नहीं सकी.
इंदिरा गाँधी के सचिव रहे पीएन धर अपनी किताब, इंदिरा गाँधी, द इमरजेंसी एंड इंडियन डेमोक्रेसी में लिखते हैं, "हमारे और जेपी के बीच मध्यस्थता कर रहे गाँधी पीस फ़ाउंडेशन के सुगत दासगुप्ता ने मुझसे कहा था, नीतिगत मामलों का उतना महत्व नहीं है. मेरी सलाह ये है कि उनको कुछ मान दीजिए."
धर आगे लिखते हैं, "बकौल राधाकृष्ण और दासगुप्ता, जेपी उम्मीद कर रहे थे कि प्रधानमंत्री बनने के बाद इंदिरा गाँधी उनसे उसी तरह के संबंध स्थापित करेंगी जैसे नेहरू और गांधी के बीच हुआ करते थे. इंदिरा गाँधी जेपी की एक इंसान के तौर पर क़दर ज़रूर करती थीं लेकिन उनके विचारों से वो शुरू से ही सहमत नहीं थीं."
"उनकी नज़र में वो एक ऐसे सिद्धांतवादी थे जो अव्यावहारिक चीज़ों को अधिक महत्व देते थे. एक दूसरे के बारे में ऐसे विचार रखने के बाद दोनों के बीच समान राजनीतिक समझ पैदा होना लगभग असंभव था. सच्चाई ये थी कि दोनों का अहम बहुत बड़ा था और नियति के पास उन दोनों के बीच टकराव होने देने के अलावा कोई विकल्प नहीं था."
एक और घटना ने इंदिरा और जेपी के संबंधों को ख़राब किया. जेपी को जेल से छोड़े जाने के बाद गांधी पीस फ़ाउंडेशन के प्रमुख राधाकृष्ण ने लोगों और विदेश में रहने वाले भारतीयों से अपील की कि वो जेपी के लिए डायलेसिस मशीन ख़रीदने के लिए योगदान करें.
पीएन धर लिखते हैं, "राधाकृष्ण की सलाह और मेरे पूरे समर्थन से इंदिरा गाँधी ने जेपी की डायलेसिस मशीन के लिए एक अच्छी रक़म भिजवाई. राधाकृष्ण ने जेपी की सहमति के बाद उसकी प्राप्ति की रसीद भी भेजी."
"लेकिन इंदिरा गाँधी की ये पहल जेपी कैंप के कई कट्टरवादियों को नागवार गुज़री और अंतत: उनके दबाव के कारण जेपी को वो रक़म इंदिरा गांधी को वापस लौटानी पड़ी. इस घटना ने इंदिरा और जेपी की बातचीत के विरोधियों को इसका विरोध करने का एक नया बहाना दे दिया."
"ये कहा गया कि अगर जेपी अपने ख़ेमे के कट्टरवादियों का विरोध नहीं कर सकते, तो दूसरे गंभीर मसलों पर उनसे किसी साहसिक क़दम की उम्मीद नहीं की जा सकती."
मार्च 1977 में जनता पार्टी की जीत के बाद सरकार बनने की क़वायद चल ही रही थी कि इंदिरा को इस बात की आशंका थी कि संजय गाँधी के जबरन नसबंदी कार्यक्रम से प्रभावित लोग संजय गाँधी को ज़बरदस्ती पकड़ कर तुर्कमान गेट ले जाएंगे और उनकी सार्वजनिक रूप से नसबंदी करेंगे.
इदिरा गाँधी की दोस्त पुपुल जयकर ने विदेश सचिव जगत मेहता को फ़ोन कर बताया कि इंदिरा इस बात से बहुत परेशान हैं.
जाने माने स्वतंत्रता सेनानी और बाद में योजना आयोग और दक्षिण अफ्रीका में भारत के उच्चायुक्त बने लक्ष्मीचंद जैन को जब जगत मेहता ने ये बात बताई तो वो जेपी के पास गए.
लक्ष्मी चंद जैन अपनी आत्मकथा 'सिविल डिसओबिडिएंस, टू फ़्रीडम स्ट्रगल्स वन लाइफ़' में लिखते हैं, "ये बात सुन कर जेपी बहुत परेशान हो गए. उन्होंने तय किया कि वो इंदिरा गाँधी से मिलने उनके निवास स्थान पर जाएंगे और उन्हें ढाढस बधाएंगे. जेपी इंदिरा के पास गए और उन्होंने उनके साथ चाय पी."
राम बहादुर राय बताते हैं कि इस बैठक के बाद जेपी ने एक वक्तव्य जारी कर कहा कि इंदिरा गाँधी का राजनीतिक जीवन अभी समाप्त नहीं हुआ है. ये जनता पार्टी के नेताओं को एक संकेत था कि बदले की राजनीति न की जाए.
ये अलग बात है कि उन लोगों ने जेपी की बात सुनी नहीं. राय का कहना है, "जेपी ने इंदिरा से यहाँ तक पूछा कि अब जब तुम प्रधानमंत्री नहीं हो, तो तुम्हारा ख़र्चा कैसे चलेगा. 
इंदिरा ने जवाब दिया कि नेहरू की पुस्तकों की रॉयल्टी से उनका जीवन यापन हो जाएगा. जेपी ने उन्हें आशवस्त किया कि उनके साथ कोई ज़्यादती नहीं होगी और इस बारे में उन्होंने मोरारजी देसाई और चरण सिंह से अपील भी की."
कुछ ही दिनों में जेपी का जनता पार्टी से भी मोह भंग हो गया. वो पटना में बीमार पड़े थे और जनता पार्टी के नेताओं ने उनकी कोई सुध नहीं ली.
कुलदीप नैयर बताते हैं कि जब उन्होंने मोरारजी को सलाह दी कि वो जेपी को देखने पटना जाएं, तो उन्होंने तुनक कर कहा, "मैं गाँधी से मिलने कभी नहीं गया तो ये जेपी क्या चीज़ हैं."
इंदिरा गाँधी ने इसके ठीक उल्टा किया. बेलची से लौटते समय वो पटना में रुकीं और जेपी से मिलने गईं.
रज़ी अहमद कहते हैं कि जेपी की ज़िंदगी के आख़िरी दिनों में दोनों के रिश्ते फिर ठीक हो गए. 
हालांकि राजनीतिक टीकाकारों का मानना है कि इंदिरा गाँधी की जेपी से मुलाक़ात उनकी राजनीति का हिस्सा थीं और उसमें वो पूरी तरह से सफल भी हुईं.



इंदिरा गांधी: राजनीति की नायिका या एक विवादित नेता





बाल ठाकरे की पसंदीदा कार्टून कैरेक्टर थी इंदिरा गांधी

शिवसेना के संस्थापक और कार्टूनिस्ट बाल ठाकरे की आज पुण्यतिथि है और यह साल इंदिरा गांधी का जन्मशताब्दी का भी साल है.
काँग्रेस के ख़िलाफ राजनीति करने वाले बाल ठाकरे ने अपनी कूची से इंदिरा गांधी पर कई बार निशाना साधा. लेकिन उसी बाल ठाकरे ने उनकी हत्या पर उन्हें श्रद्धांजलि भी कार्टून बनाकर दी.
बाल ठाकरे ने इंदिरा गांधी पर जो कार्टून बनाए, उनमें से 10 चुने हुए कार्टून बीबीसी पेश कर रही है. उनमें से कई कार्टून शायद आज भी प्रासंगिक है. 
वर्तमान सरकार में जिस तरह से 'अच्छे दिन' के नारे पर सरकार बनाई गई है, वैसे इंदिरा गांधी के जमाने में 'गरीबी हटाओ' का नारा गूंजता था.
इंदिरा गांधी ने 'गरीबी हटाओ' का नारा दिया तो सही, लेकीन उनके चुनावी दौरे शाही होते थे. जिसकी आलोचना विपक्ष ने की थी. इसी मुद्दे पर बाल ठाकरे ने यह कार्टून बनाया था.
कश्मीर समस्या आज भी एक महत्वपूर्ण मुद्दा बना हुआ है. 1975 में कश्मीर में शेख अब्दुल्ला की नेशनल कॉन्फ्रेंस पार्टी ने काँग्रेस के साथ हाथ मिलाया था.
इस पर बालासाहेब ने टिपण्णी की थी कि कश्मीरी गुलाब के काँटे लहूलुहान कर रहे है.
इंदिरा गांधी के काँग्रेस और सत्ता की कमान संभालने के बाद तुरंत हुए चुनावों में पश्चिम बंगाल, तमिलनाडू के साथ करीब नौ राज्यों मे काँग्रेस विरोधी पार्टियों ने जीत दर्ज की थी.
उस पर बालासाहेब ने कहा 'नाकी नऊ आले' (इसका मतलब होता है कि परेशान हो गए).
अमरीका भारत की तरफ है या पाकिस्तान की तरफ? इसका उत्तर आज भी स्पष्ट नहीं है.  
1975 में तत्कालीन अमरीकी विदेश मंत्री हेन्री किसिंजर भारत दौरे पर आये थे. यह कार्टून उस वक्त बनाया गया था.
इमरजेंसी की जाँच करने के लिए जनता सरकार ने शाह आयोग का गठन किया गया था. इंदिरा गांधी ने दावा किया था की यह उनकी बदनामी की साजिश थी.
बाल ठाकरे ने कार्टून में दिखाया कि असल में इंदिरा गांधी के चेहरे पर संजय गांधी कालिख लगा रहे है.
1978 मे काँग्रेस एक बार फिर विभाजन हुआ. यशवंतराव चव्हान और ब्रह्मानंद रेड्डी जैसे वरिष्ठ नेता भी यह विभाजन रोक नहीं पाए.
उस पर बाल ठाकरे ने कार्टून में दिखाया कि ये दोनों नेता जर्जर काँग्रेस को इंदिरा गांधी की तरफ लेकर आ रहे है.
निजी स्वतंत्रता का मुद्दा आज भी प्रसांगिक है. इंदिरा गांधी के जमाने में भी यह चर्चा का विषय था.
इंदिरा गांधी पॅलेस्टाईन की जनता के स्वतंत्रता का समर्थन कर रही थीं, जबकि यहां भारत में उनके ऊपर निजी स्वतंत्रता के दमन करने के आरोप लग रहे थे.
जनता पार्टी को हराकर इंदिरा गांधी फिर से सत्ता में आयीं. शुरु के कुछ दिन अच्छे गुजरें. लेकीन बाद में देश के हालात बदलने लगें.
जगह-जगह दंगे हुए, पंजाब में उग्रवाद बढ़ने लगा. इस पर बाल ठाकरे ने ये कार्टून बनाया था.
'अच्छे दिन' का नारे की हवा जिस तरह आज कमजोर हो रही है वैसे ही हालात गरीबी हटाओ के नारे का 1983 में हुआ था.
इस पर बाल ठाकरे ने कार्टून बनाया था कि इंदिरा गांधी गरीबी हटाओ का नारा दे रही हैं तो लोग इंदिरा-काँग्रेस हटाओ की मांग कर रहे हैं.
इंदिरा गांधी की 1984 में हत्या कर दी गई थी. उनकी आलोचना करने वाले बाल ठाकरे ने उन्हें अनोखे तरीके से श्रद्धांजली अर्पण की. 



'जब लोग कहते थे इंदिरा देश छोड़कर भाग जाएंगी'

19 नवंबर को भारत की प्रथम महिला प्रधानमंत्री इंदिरा गांधी की जन्मशती है. 
वो कैसी शख़्सियत थीं और देश के प्रति उनका दृष्टिकोण कैसा था इस पर बीबीसी ने भारतीय मूल के ब्रिटिश अरबपति बिज़नेसमैन और ब्रितानी संसद के ऊपरी सदन के सदस्य रह चुके लॉर्ड स्वराज पॉल से विस्तृत बातचीत की. 
उन्होंने इंदिरा गांधी के बारे में बहुत सारी बातें बताईं और साथ ही यह भी कहा कि वर्तमान प्रधानमंत्री नरेंद्र मोदी का स्टाइल बहुत हद तक इंदिरा से मिलता है.
इंदिरा गांधी एक महान शख़्सियत थीं लेकिन लोगों को उनके बारे में कुछ ग़लतफ़हमी है. वो भ्रष्टाचार से नफ़रत करती थीं. उन्होंने बहुत ज़ोर लगाया कि भ्रष्टाचार बंद हो मगर व्यवस्था ऐसी हो गई थी कि हिंदुस्तान में कोई भ्रष्टाचार को ख़त्म नहीं करना चाहता था. 
इंदिरा गांधी ने अप्रवासी भारतीयों के लिए अर्थव्यवस्था खोली. भारत के उद्योपति और व्यवस्था के लोग नहीं चाहते थे कि अप्रवासी यहां आएं क्योंकि स्थानीय अर्थव्यवस्था कुछ गिने चुने लोगों के हाथों में थी. उन्होंने हिंदुस्तान को पीछे रखा.
1983 में मैंने कहा था कि भारत एकमात्र ऐसा देश था जहां मालिक धनी और कंपनियां ग़रीब हैं, जिसे आप पायेंगे कि आज हो रहा है.
इंदिरा गांधी ने जब अप्रवासियों के लिए अर्थव्यवस्था खोली तब उनके वित्त मंत्री प्रणब मुखर्जी थे. बहुत कुछ हुआ, लेकिन मुझे यह लगता है कि इंदिरा ने जो भारत के लिए किया उसका उन्हें पूरा श्रेय नहीं मिला. 
उन्होंने पूरे विश्व में भारत की छवि मज़बूत की और तब से केवल नरेंद्र मोदी ने ही भारत की छवि को और मज़बूत किया है. मज़ेदार बात तो यह है कि मोदी का स्टाइल देखें तो यह बहुत हद तक इंदिरा गांधी से मिलता है.
मोदी ने भ्रष्टाचार के ख़िलाफ़ क़दम उठाया है. सौभाग्य से वो इसमें सफल भी हो रहे हैं. पूरी दुनिया में उनकी स्वीकृति है, इसे आप भारत में देख सकते हैं. बल्कि उसके लिए उनकी आलोचना भी हो रही है जो इंदिरा गांधी की भी हो रही थी. मगर उस वक़्त देश में बहुत से लोग व्यवस्था और उद्योग में बेहद शक्तिशाली थे. अभी मोदी ने उद्योगपतियों के हाथों की शक्तियों को कम किया है. 
मुझे लगता है कि जो इंदिरा गांधी नहीं कर सकीं उसमें मोदी सफल हो रहे हैं.
मैं प्रधानमंत्री को सुझाव नहीं देता हूं क्योंकि पूरा देश उनका चयन करता है. और निश्चित ही उनमें कुछ न कुछ तो ख़ास है. लेकिन मेरे मुताबिक़, देश की तरक़्क़ी भ्रष्टाचार की नकेल कसने से ही होगी. इसके लिए इंदिरा गांधी ने बहुत कोशिश की लेकिन वो इसमें सफल नहीं हो सकीं.
जब मैंने भारत में निवेश करने की सोची तो एनआरआई शब्द मेरे लिए आया था. जिसका तब अर्थ था कि "नॉन रीक्वायर्ड इंडियंस." अगर भारत में एनआरआई को तब अनुमति मिल गई होती तो आज भारत की अर्थव्यवस्था कहीं और होती.
1990 में अर्थव्यवस्था खोलनी पड़ी क्योंकि आर्थिक परेशानी हो गई थी. मैं बताना चाहूंगा कि अप्रवासी भारतीय अपने देश में योगदान देने के लिए अधिक उत्सुक रहता है. हमें गर्व है. 
अस्सी के दशक में बीसी वर्ल्ड सर्विस में आधे घंटे के इंटरव्यू के दौरान स्टीव रिचर्ड्स ने मुझसे पूछा था कि 'लॉर्ड पॉल आप कितने प्रतिशत भारतीय हैं, और कितने प्रतिशत ब्रिटिश हैं.' तो मैंने जवाब दिया कि 'मैं 100 फ़ीसदी भारतीय और 100 फ़ीसदी ब्रिटिश हूं. और इन दोनों पर ही मुझे गर्व है.' ऐसा ही अधिकतर अप्रवासी भारतीयों का सोचना भी है. मोदी सफल हो रहे हैं, वो इसके लिए बहुत दृढ़ हैं और हम यही चाहते हैं.
इंदिरा गांधी को लोग बहुत कठोर शख़्सियत वाला मानते थे. लेकिन वो एक महान शख़्सियत थीं. उनको बहुत दुख हुआ था जब उन्हें तानाशाह कहा गया.  
मेरी उनसे पहली मुलाक़ात 1957 में हुई थी, जब मैं उस समय के प्रधानमंत्री जवाहरलाल नेहरू से मिलने गया था लेकिन उस समय इंदिरा जी से सिर्फ़ नमस्ते करने तक की मुलाक़ात हुई थी.
उसके बाद अपनी बीमार बेटी का इलाज कराने के लिए मैं लंदन आ गया था. मेरी बेटी की हालत ऐसी नहीं थी कि मैं उसे भारत वापस ले जाऊं और भारत में रह रहे परिवार के  दूसरे लोगों से मिले हुए भी बहुत वक़्त हो गया था.
परिवार  के लोगों ने लंदन आने की कोशिश की थी लेकिन उस समय एयर इंडिया का टिकट ख़रीदने के लिए भी भारतीय रिज़र्व बैंक की इजाज़त लेनी पड़ती थी.
ऐसे में मैंने इंदिरा जी को एक चिट्ठी लिखी कि बच्चों को मिलना चाहते हैं. मुझे आश्चर्य हुआ जब मुझे पता चला कि लंदन स्थित भारतीय दूतावास के लोग मुझे खोज रहे थे कि आपका काम हो गया है, आप अपने बच्चों को यहां बुला सकते हैं.
एक प्रधानमंत्री होते हुए उन्होंने एक आम आदमी की चिट्ठी पर तुरंत कार्रवाई की. इससे ज़्यादा नम्रता और क्या हो सकती है.
उनसे असल मुलाक़ात तो 1971 में हुई जब बांग्लादेश बन जाने के बाद वो लंदन आईं थीं. उस वक़्त पश्चिमी मीडिया उनके ख़िलाफ़ था. मैंने मीडिया को ये बताने की कोशिश की थी कि इंदिरा जी ने जो किया वो बिल्कुल सही थी.
इसके बाद से हम दोनों की दोस्ती का सिलसिला शुरू हुआ.
1975 में जब इलाहाबाद उच्च न्यायालय ने उनके चुनाव को रद्द क़रार दिया तो मैं उस समय भारत में ही था.
इमरजेंसी लगाने का फ़ैसला उनका नहीं था, लेकिन उनके सलाहकारों ने उनपर दबाव डालकर ये फ़ैसला करवाया था. हालांकि उनकी सोच बिल्कुल साफ़ थी कि बहुत थोड़े समय के लिए इमरजेंसी लागू की जा रही है.
1977 में जब वो चुनाव हार गईं और जनता पार्टी की सरकार बन गई तो कई लोग कहते थे कि वो मैदान छोड़ कर भाग जाएंगी और देश छोड़ कर भी कहीं चली जाएंगी. लेकिन उनका ये दृढ़विश्वास था कि वो कहीं नहीं जाएंगी और अपने राजनीतिक विरोधियों से यहीं मुक़ाबला करेंगी.
1978 में चिकमंगलूर का उपचुनाव जीतकर जब वो लोकसभा सांसद बन गईं तो मैंने उन्हें लंदन आने की दावत दी और वो लंदन आईं. यहां की मीडिया और कई राजनेता उनके ख़िलाफ़ थे.
मैंने उनको कई सांसदों और लेबर पार्टी प्रमुख माइकल फ़ुट समेत कई राजनेताओं से मुलाक़ात करवाई, ब्रिटेन में रह रहे भारतीयों से उनकी मुलाक़ात करवाई और जिस तरह से उनका स्वागत किया गया मैं आश्वस्त हो गया था कि लोगों से उनका संपर्क टूटा नहीं है.
वो हद से ज़्यादा ईमानदार थीं, उनसे मिलने जाता था तो केवल फूल लेकर और वो इससे बहुत ख़ुश होती थीं.



'जब मैं इंदिरा गांधी पर गुस्सा हो गई थी'

इंदिरा गांधी का व्यक्तित्व विरोधाभासों से भरा हुआ है और उनकी विरासत पर दशकों तक बहस जारी रहेगी. मेरे पास उनके साथ दो मुलाक़ातों का जीवंत अनुभव है. 
एक मुलाक़ात हिन्दी विरोधी आंदोलन के दौरान हुई थी. तब आंदोलन के तीन या चार दिन हुए थे. 1965 में हिन्दी विरोधी आंदोलन के कारण तमिलनाडु की राजनीति में भारी उठापटक हुई थी. इस आंदोलन का राजनीति पर व्यापक प्रभाव पड़ा था. 
तब इंदिरा गांधी कुछ ही दिन पहले सूचना एवं प्रसारण मंत्री बनी थीं. इंदिरा गांधी के मंत्रालय ने हिन्दी में एक सर्कुलर जारी किया था और इस सर्कुलर के कारण भी हिन्दी विरोधी आंदोलन को हवा मिली थी. 
मेरी नानी अमु स्वामीनाथन कांग्रेस की बड़ी नेता थीं. वो नेहरू-गांधी परिवार के काफ़ी क़रीबी थीं. 
इंदिराजी मेरी नानी के घर पर आई थीं. तब मैं भी वहीं थी. मैं काफ़ी अस्त-व्यस्त स्थिति में थी. मैं भावनात्मक रूप से भी ज़्यादा परेशान थी. तब इंदिरा गांधी का व्यक्तित्व काफ़ी संतुलित और शांत था. 
इंदिरा गांधी आकर बैठ गईं और उन्होंने मेरी दादी से हिन्दी विरोधी आंदोलन के बारे में बात करने लगीं. 
उन्होंने बताया कि वो इस आंदोलन से किस कदर विचलित हैं. इंदिरा जी ने हिन्दी विरोधी आंदोलन को लेकर जारी गतिरोध को ख़त्म करने की बात की थी. 
उस वक़्त मैं एक कॉलेज स्टूडेंट थी. इस आंदोलन को लेकर मेरे मन में भी ग़ुस्सा था. मैंने दोनों की बातचीत में हस्तक्षेप किया और इंदिरा जी से कहा कि इसमें सारी ग़लती आपकी है. 
मैंने कहा कि यह आप ही का मंत्रालय है जिसके एक सर्कुलर के कारण सारा हंगामा खड़ा हुआ है और अब आप शांति बहाल करने की बात कर रही हैं. उन्होंने मेरी तरफ़ देखा और पूछा कि मैं इसके बारे में सब कुछ कैसे जानती हूं. 
मैंने उनसे कहा कि मैं इस आंदोलन की समर्थक हूं. ऐसा एक हिन्दी भाषी होने के बावजूद था.   
मेरे जवाब के बाद इंदिरा जी की दिलस्पी बढ़ गई थी. उन्होंने मुझसे कुछ सवाल पूछना शुरू किया. इंदिरा जी की दिलचस्पी इस आंदोलन में शामिल छात्रों को लेकर थी. इस आंदोलन में शामिल छात्रों को मैंने क़रीब से देखा था. 
मैंने इंदिरा जी से सरकार की कठोर कार्रवाइयों के बारे में बात की. मैंने कहा कि उनकी सरकार गोलीबारी कर रही है और तमिलों को अलग-थलग कर रही है. 
मैंने कहा कि उन्हें इसे लेकर माफ़ी मांगनी चाहिए. वो पूरी तरह से हैरान रह गईं और कुछ मिनट बाद वहां से चली गईं. हालांकि बाद में उन्होंने अधूरे मन से माफ़ी मांगी थी, लेकिन तब तक काफ़ी देरी हो गई थी.  
दूसरी बार इंदिरा जी से मुलाक़ात बांग्लादेश युद्ध से ठीक पहले हुई थी. तब वो बेहद ताक़तवर प्रधानमंत्री थीं और मैं कानपुर में एक अनुभवहीन ट्रेड यूनियन नेता. मेरे यूनियन को रायॉन फ़ैक्ट्री में काफ़ी प्रताड़ना सहनी पड़ी थी. 
इसी को लेकर मैंने प्रधानमंत्री कार्यालय से संपर्क किया था. मैंने इसे लेकर एक नियुक्ति की बात की थी जिसे उन्होंने स्वीकार कर लिया था. मेरी मुलाक़ात संसद स्थित उनके ऑफिस में हुई थी. मैंने उनसे यूनियन की समस्याओं के बारे में बात की थी. उन्होंने मुझे सब्र के साथ सुना और कहा कि वो उत्तर प्रदेश के मुख्यमंत्री कमलापति त्रिपाठी से बात करेंगी.  
मैंने उनसे पूछा था कि क्या वो सीधे हस्तक्षेप नहीं कर सकती हैं, तो इंदिरा जी मुस्कुराने लगी थीं. उन्होंने कहा कि चीज़ों को करने का तरीक़ा होता है. 
इसके बाद हमलोगों ने अपनी नानी और उनकी दोस्त के बारे में बात की. उनकी तबीयत ठीक नहीं थी. मुझे याद है कि उन्होंने कहा था कि हमें जाकर नानी का हालचाल लेना चाहिए. 
इतने के बाद मैं वहां से निकल गई थी. इंदिरा जी ने त्रिपाठी जी से बात की थी और उन्होंने अपने स्तर से मदद की थी. उन्होंने एक कांग्रेस नेता को मेरे पास भेजा था कि मैं कांग्रेस में शामिल हो जाऊं. 
मैंने उस नेता से कांग्रेस में आने से इनकार कर दिया तो उन्होंने कहा कि इंदिरा जी को लगा था कि आप पार्टी में शामिल हो जाएंगी. 
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



'गूंगी गुड़िया' इंदिरा गांधी कैसे बनीं आयरन लेडी?

इंदिरा गांधी से पहले मैंने फ़िरोज़ गांधी को करीब से देखा था. क्योंकि फ़िरोज़ के संसदीय क्षेत्र में ही मेरे चाचा सैयद वसी नक़वी की रायबरेली विधानसभा सीट थी. चाचा का घर ही चुनाव मुख्यालय था.
सामंतवादी अवध के मध्य में, नेहरू परिवार के प्रति लोगों में बहुत सम्मान था लिहाजा वो बेअदब टिप्पणी नहीं करते थे.
लेकिन दबी ज़ुबान में फ़िरोज़ के मूल को लेकर लोगों के बीच काना-फूसी होती थी, ज्यादातर कृष्ण होटल में जहां चुनाव अभियान के दौरान वो बिना खिड़की वाले ठंडे कमरे में ठहरे थे. मुझे याद है कि एक बार इंदिरा गांधी भी वहां ठहरी थीं.
कैसे देश के बड़े ब्राह्मण परिवार की बेटी एक 'बनिया' से शादी कर सकती है. 'घांदी', सीधे-सीधे एक बनिया नाम है, वो अपनी बात ख़त्म करते हैं.
फ़िरोज़ का वास्तविक नाम फ़िरोज़ जहांगीर "घांदी" था, जो स्वादिष्ट धानसाक डिश की तुलना में अधिक पारसी था.
इंदिरा गांधी की मदद से, घांदी में थोड़ा बदलाव कर इसे गांधी बना दिया गया और कांग्रेस नेटवर्क ने इसका नेहरू-गांधी परिवार के रूप में बढ़-चढ़ कर प्रचार किया. इसके साथ ही परिवार जवाहरलाल नेहरू और महात्मा गांधी के एक अकाट्य मेल का प्रतिनिधित्व करने लगा.
1966 में प्रधानमंत्री लाल बहादुर शास्त्री के ताशकंद में आकस्मिक निधन के बाद, पार्टी के रूढ़िवादी धड़े के उम्मीदवार मोरारजी देसाई को हराकर इंदिरा गांधी प्रधानमंत्री बनीं. 
जिस पहले आम चुनाव में उन्होंने पार्टी का नेतृत्व किया वो एक झटका थाः कांग्रेस आठ राज्यों में चुनाव हार गई. संसद में भी संख्या बल घट गया, जिससे डॉक्टर राम मनोहर लोहिया को उन पर कटाक्ष करने का मौका मिला.
समाजवादी नेता राम मनोहर लोहिया ने इंदिरा को संसद में कई बार "गूंगी गुड़िया" कहा. 
पूर्व भारतीय सिविल सेवा (आईसीएस) अधिकारी और फॉरवर्ड ब्लॉक नेता एचवी कामथ ने राजा दिनेश सिंह को जूनियर सांसद से उप मंत्री और फ़िर राज्य मंत्री बनाने में उनसे विशेष छूट ली थी.
"स्पष्ट तौर पर ये पदोन्नति उनकी छिपी हुई प्रतिभा के लिए थी, जिसका पता केवल प्रधानमंत्री को ही था." 
उन पर छिटपुट कानाफूसी भी हुई थीं. वास्तव में, प्रधानमंत्री आवास के केंद्रीय कक्ष में एथलेटिक साधु, धीरेंद्र ब्रह्मचारी की मौजूदगी पर नाराज़गी थी. 
लेकिन यह व्यवस्था जिसमें ब्राह्मण और सामंती दोनों इतने प्रबल थे कि इस पर गॉसिप होने की क्षमता व्याप्त थी.
यह वास्तविकता कि वो नेहरू की बेटी थी, 1959 में कांग्रेस अध्यक्ष बनने के पीछे सबसे बड़ा कारण था. इससे निश्चित ही पार्टी के दक्षिणपंथी धड़े में उनके ख़िलाफ़ कुछ विरोधी उत्पन्न हुए. इस गुट को शांत करने के लिए उन्होंने केरल की सत्ता में ढाई साल पहले चुनकर आई पहली कम्युनिस्ट सरकार को पलटकर वहां राष्ट्रपति शासन लगाया, विडंबना तो यह थी कि खुद इंदिरा को उसी साल पार्टी का अध्यक्ष चुना गया था.
उन्होंने प्रसिद्ध कम्युनिस्ट नेता और पहले मुख्यमंत्री ईएमएस नंबूदरीपाद की सरकार को बर्खास्त किया था. राष्ट्रपति शासन लगाने को कानून-व्यवस्था का उल्लंघन बताया गया था.
दक्षिणपंथी विचारधारा की ओर झुकाव को इंदिरा ने 1969 में कांग्रेस के विभाजन, बैंकों के राष्ट्रीयकरण से और राजा-महाराजाओं के प्रिवी पर्स बंद करके संतुलित कर दिया.
हालांकि, लंदन स्थित टाइम्स की पत्रकार पीटर हेजलहर्स्ट उन्हें "स्वार्थ की ओर झुकाव" वाला बताती हैं.
इंदिरा के मुख्य सचिव पीएन हस्कर बेशक एक वामपंथी थे, लेकिन उनके कैबिनेट मंत्री और सलाहकार मोहन कुमारमंगलम थे जिन्होंने भारतीय कम्युनिस्ट पार्टी के साथ रहने पर ज़ोर दिया.
भारतीय कम्युनिस्ट पार्टी के महासचिव श्रीपाद डांगे इसे एकता और संघर्ष की नीति कहते थे, यानी, कांग्रेस समर्थित नीतियों पर एकजुट हो जाना और इसके जन विरोधी नीतियों के ख़िलाफ़ संघर्ष.
वाम के प्रति झुकाव तब अपने चरम पर था जब सोवियत की मदद से इंदिरा गांधी ने बांग्लादेश बनाने में अपना दखल दिया. उनकी प्रसिद्धि अपने चरम पर थी. यहां तक कि अटल बिहारी वाजपेयी ने भी तब उन्हें "दुर्गा" कहा था. 
कम्युनिस्टों के साथ इस सुखद मौज मस्ती ने भारत और विश्व व्यवस्था में कोलाहल मचा दिया, खासकर उस समय जब दूसरे देशों के साथ संबंधों में सुधार करना पश्चिम के लिए आसान नहीं था. 
इस ख़तरनाक बदलाव की बदौलत कांग्रेस के अंदर या बाहर के समाजवादी, अमरीकी कांग्रेस रुढिवादमुखी, जन संघ (आज की बीजेपी) सभी इंदिरा के अपरिभाषित भ्रष्टाचार के विरोध में धुर गांधीवादी विचारधारा पूर्व समाजवादी नेता जय प्रकाश नारायण के तले एक जुट हुए जिसे जेपी आंदोलन या बिहार आंदोलन के नाम से जाना गया.
इंदिरा गांधी जेपी आंदोलन की वजह से बेहद दबाव में आ गईं. जेपी ने आंदोलन के दौरान मुझे कदम कुआं स्थित घर पर रहने के लिए बुलाया था. इसकी वजह से इंदिरा गांधी ने मुझे नेहरू परिवार के एक पुराने मित्र मोहम्मद यूनुस, जो मुझे भी जानते थे, के जरिये मुझे बुलवाया.
उनकी पूछताछ ज्यादातर राजनीतिक मसलों पर थी, क्या जेपी श्याम नंदन मिश्रा पर भरोसा करते हैं? क्या दिनेश सिंह वाकई जेपी के क़रीबी हैं? इन दोनों ही नेताओं ने जेपी और इंदिरा गांधी के बीच मैसेज भेजने का प्रयास किया था. 
जैसे दुनिया के मुल्कों के बीच नेहरू ने भारत की भव्यता का प्रतिनिधित्व किया, इंदिरा गांधी ने ताक़त दिखाई. लेकिन जेपी आंदोलन के बढ़ने के साथ ही स्पष्ट तौर पर वो परेशान भी थीं.
जब इलाहाबाद हाई कोर्ट ने छोटी सी चुनावी चूक के कारण उनकी संसद सदस्यता खारिज कर दी तो वो असहज हो गयीं. 
यह उनके छोटे बेटे थे जिन्होंने 25 जून 1975 को आपातकाल घोषित किया था. उन्होंने इंदिरा गांधी के मुख्य अधिकारियों पीएन हक्सर और मीडिया प्रभारी शारदा प्रसाद को भी हटा दिया. 
यूनुस भाई (मोहम्मद यूनुस) इंदिरा के साथ संजय के भी करीबी थे और उन्होंने खुद को विशेष प्रतिनिधि बनवा लिया. उनके काम के दायरे की वजह से उन्हें मीडिया में भी दिलचस्पी लेने का मौका मिला.
उन्होंने मुझे एक काम दिया जिससे मुझे श्रीमती गांधी के उस पक्ष को देखने का मौका मिला जो मुझे नहीं लगता कि किसी और ने देखा होगा. मैं संडे टाइम्स लंदन के इंटरव्यू के सिलसिले में उनसे मिला. मैं भारत में उसका स्ट्रिंगर था. 
यह बहुत ही सनसनीखेज होने वाला था क्योंकि इंदिरा गांधी के आपातकाल घोषित करने के बाद से यह उनका पहला इंटरव्यू था.
श्रीमती गांधी बिल्कुल ख़ामोश रहीं. उन्होंने मेरे एक भी प्रश्न का जवाब नहीं दिया. वो चेहरे पर बिना किसी हाव-भाव के बस दीवार की ओर टकटकी लगाकर देखती रहीं, और एक क़ागज पर बिना देखे कुछ बनाती रहीं. 
लेकिन केवल यही श्रीमती गांधी की परिभाषित छवि नहीं थी. अन्य भी हैं जैसे बांग्लादेश युद्ध का समय, जिसने उन्हें आयरन लेडी के तौर पर प्रतिष्ठा दी. लेकिन उनकी धर्मनिरपेक्ष छवि साफ़-सुथरी नहीं रही, खासकर जब वो 1982 के जम्मू चुनाव में सांप्रदायिक रंगों में आयीं.
जम्मू में कांग्रेस के चुनावी अभियान को मिले सांप्रदायिक स्वर की पृष्ठभूमि पंजाब में खालिस्तान आंदोलन है. हालांकि, 1984 में इंदिरा गांधी की हत्या के बाद भी यह प्रवृत्ति बनी रही. राजीव गांधी को सहानुभूति की लहर के कारण संसद के कुल 514 में से 404 सीटों पर अभूतपूर्व जीत मिली. ये वो है जैसा हम सोचते हैं. लेकिन पार्टी के वरिष्ठ नेताओं के मुताबिक, यह अल्पसंख्यक सांप्रदायिकता के ख़िलाफ़ हिंदू एकीकरण था.
इस वाकये में सवालों के घेरे में सिख हो सकते हैं, लेकिन हिंदू एकजुटता को पार्टी ने एक सूत्र के रूप में अपनाया जिसे सभी अल्पसंख्यकों के ख़िलाफ़ समान रूप से इस्तेमाल किया गया.
और तब कम लोगों को आश्चर्य हुआ जब 1989 में राजीव गांधी ने राम राज्य के वादे के साथ अयोध्या से अपना चुनावी अभियान शुरू किया. वो इलाहाबाद हाई कोर्ट की रोक का उल्लंघन करते हुए ठीक उसी जगह पर राम मंदिर के शिलान्यास को राज़ी हो गये जहां विश्व हिंदू परिषद ने उसकी मांग की थी. 
यह ट्रेंड ज्यों का त्यों आज भी चला आ रहा है. कांग्रेस उपाध्यक्ष राहुल गांधी ने गुजरात चुनाव की शुरुआत मंदिर जाकर की है. मुख्य रूप से एक हिंदू देश में नेताओं का मंदिरों में जाना सामान्य तौर कोई अस्वाभाविक बात नहीं है.
लेकिन चुनाव के मौसम आते ही, मंदिर जाना यह सुनिश्चित करता है कि बीजेपी कांग्रेस पर मुस्लिम तुष्टीकरण पार्टी के रूप में आरोप न मढे.
60 वर्षों के कांग्रेस राज में मुस्लिमों का तुष्टीकरण किस प्रकार किया गया है यह 2005 में सच्चर कमेटी की रिपोर्ट से ही स्पष्ट हो गया था. तब इस तुष्टीकरण के आरोप से डर भला क्यों?
उदारवादी हलकों में अब यह गान आम है कि कांग्रेस और बीजेपी में हक़ीक़त में कोई अंतर नहीं है. इंदिरा गांधी भी इस गान के तेज़ होते स्वर के उत्तरदायित्व से बच नहीं सकतीं.



क्या इंदिरा गांधी वाक़ई सबसे ताक़तवर भारतीय प्रधानमंत्री थीं?

सागरिका घोष की लिखी इंदिरा गांधी की नवीनतम जीवनी का टाइटल उन्हें भारत का सबसे शक्तिशाली प्रधानमंत्री बताता है. अगर ऐसा ही है तो जब भी उन्हें सत्ता मिली उसे उन्होंने अपने हाथ से जाने क्यों दिया?
मुझे लगता है कि उनकी ग़लती ये थी कि वो इस बात को नहीं समझ सकी थीं कि सत्ता हासिल करना एक बात है इसकी ताक़त का इस्तेमाल करना दूसरी बात.
उन्होंने संस्थाओं को मज़बूत करने की जगह उन्हें कमज़ोर बना दिया. अगर वो ऐसा करतीं तो सत्ता का प्रभावी इस्तेमाल करने में उन्हें काफ़ी मदद मिलती.
उनकी एक और कमज़ोरी ये थी कि जब कार्रवाई करने की ज़रुरत थी तो उन्होंने कार्रवाई नहीं की और जब हालात ख़राब होने लगे तो अत्यधिक प्रतिक्रिया होने लगी.
ये भी अजीब है कि उनके पतन की शुरुआत उसी समय हुई जब वो अपने सत्ता के शीर्ष पर थीं.
बांग्लादेश युद्ध में पाकिस्तान को हराने के बाद जब वो सबसे ज़्यादा ताक़तवर थीं तब उन्होंने सत्ता को और केंद्रित करने की कोशिश की. जबकि ज़रुरत इस बात की थी कि वो सत्ता को इस्तेमाल करने की अपनी क्षमता को बढ़ावा देतीं.  
पार्टी और नौकरशाही, उनके पास दो ऐसे हथियार थे जिनकी मदद से वो अपनी सत्ता चलाती थीं. लेकिन उन्होंने सारी शक्ति अपने हाथों में रखी और पार्टी तथा नौकरशाही दोनों को ही कमज़ोर बना दिया.
उनके पिता, भारत के पहले प्रधानमंत्री जवाहरलाल नेहरू ने कांग्रेस पार्टी के अंदर लोकतंत्र के प्रति बहुत सम्मान दिखाया था. 
नेहरू इस बात को समझते थे कि अगर राज्यों में मज़बूत नेतृत्व न हो, तो पार्टी राज्य स्तर पर प्रभावी नहीं हो सकेगी. 
उन्होंने मुख्यमंत्रियों को उनके अधिकारों को इस्तेमाल करने की इजाज़त दे रखी थी. 
लेकिन इसके विपरीत इंदिरा गांधी मुख्यमंत्रियों के लिए किसी भी तरह की आज़ादी को अपनी सत्ता के लिए ख़तरा समझती थीं.
स्थिति तब और बदतर हो गयी जब उन्होंने पार्टी को पारिवारिक प्रतिष्ठान बनाते हुए इसमें अपने बेटे संजय को वो अधिकार दे दिए थे जिसकी पार्टी के संविधान के अनुसार कोई जगह नहीं थी. 
इसका नतीजा ये हुआ कि सत्तर के दशक में जयप्रकाश नारायण के नेतृत्व में जब उनकी नीतियों के ख़िलाफ़  आंदोलने शुरु हुआ तो पार्टी इस स्थिति में थी ही नहीं कि वो उनका मुकाबला करती.
इस संकट का सामना करने के लिए उन्होंने आपातकाल की घोषणा कर और अधिक ताक़त हासिल करने की कोशिश की.
पार्टी में चाटुकारिता किस हद तक हावी हो चुकी थी, इसका अंदाज़ा इसी बात से लगाया जा सकता है कि तत्कालीन कांग्रेस अध्यक्ष देवकांत बरुआ ने ये नारा दे दिया,
"इंदिरा भारत हैं, और भारत इंदिरा".
पुलिस सहित नौकरशाही को अपनी भूमिका निभाने के लिए प्रभावी रूप से कुछ स्वायत्तता की ज़रूरत होती है, और साथ ही स्वायत्ता नियमानुसार चल सके इसके लिए अन्य संस्थाओं पर नियंत्रण रखना भी ज़रूरी है.
लेकिन, इंदिरा गांधी ने "एक प्रतिबद्ध सिविल सेवा" और भारतीय लोकतंत्र के लिए और भी ख़तरनाक "प्रतिबद्ध न्यायपालिका" की चाहत रखती थीं.
साफ़ है कि वो चाहती थीं कि नौकरशाही और न्यायपालिका उनके प्रति प्रतिबद्ध रहे न कि संविधान के प्रति जैसा कि होना चाहिए था.
लेकिन बांग्लादेश युद्ध के बाद कुछ हद तक इंदिरा गांधी बदक़िस्मत भी थीं. 
तेल की अंतरराष्ट्रीय क़ीमतों में वृद्धि हुई जिसने व्यापार संतुलन को बिगाड़ दिया. साथ ही मानसून की विफलता से किसानों पर मार पड़ी और कृषि  भी इससे  प्रभावित हुई और इन सबने मिलकर तबाही मचा दी.
नौकरशाही भी चाटुकारिता से इस क़दर प्रभावित हो गई थी कि वो इन सब समस्याओं से जूझने में पूरी तरह असमर्थ थी.
इसके अलावा इसी समय इंदिरा ने अर्थव्यवस्था में संरक्षणवाद को इतना बढ़ावा दिया कि लालफ़ीताशाही ने भारत के उभरते उद्यम का गला घोंट दिया.
बैंकों के राष्ट्रीयकरण ने उन पर से बिज़नेस घरानों का नियंत्रण हटा दिया, लेकिन यदि इंदिरा ने उसी समय बैंकिंग में भी सुधार किया होता तो बैंक भी क़र्जदाताओं के चंगुल से किसानों को बचाने के इंदिरा के उद्देश्य की पूर्ति के लिए बहुत कुछ कर सकते थे.
इंदिरा ने नौकरशाही और अपनी पार्टी को जो नुक़सान पहुंचाया था उसने आपातकाल के दौरान उनके पतन में योगदान दिया.
नौकरशाही की कमज़ोरी की वजह से परिवार नियोजन और झुग्गियों को साफ़ करने की नीतियों को आपातकाल के दौरान लागू करने के लिए स्थानीय अधिकारी अपनी मन-मानी करते रहे.
पार्टी में व्याप्त चाटुकारिता की कोई सीमा नहीं थी और आलाकमान को ज़मीनी हक़ीकत बताने की कोई भी हिम्मत नहीं करता था.
आपातकाल के बाद 1977 में हुई चुनावी हार के बाद दोबारा सत्ता हासिल करने के लिए इंदिरा शेरनी की तरह लड़ीं और तीन साल बाद उन्हें इसमें कामयाबी हासिल हुई.
लेकिन इसके बाद एक बार फिर उनका सारा ध्यान ताक़त हासिल करने पर केंद्रित था. 
इस बार पहले उन्होंने पंजाब में विपक्षी सरकार को कमज़ोर करने की कोशिश की और सत्ता में क़ाबिज़ अकाली दल का विरोध करने के लिए संत जरनैल भिंडरावाले को प्रोत्साहित किया.
भिंडरावाले ने पैंतरा बदलते हुए उनकी सत्ता को ही चुनौती दे डाली- जिसके परिणामस्वरूप स्वर्ण मंदिर में ऑपरेशन ब्लू स्टार हुआ और फिर इंदिरा की हत्या हुई. 
अगर इंदिरा गांधी एक कठोर निर्णय लेने को तैयार थीं तो उन्हें स्वर्ण मंदिर को क़ब्ज़े में करने और अकाल तख़्त को क़िले में तब्दील करने से पहले ही भिंडरावाले को गिरफ़्तार करना चाहिए था.
पंजाब संकट के दौरान ही उन्होंने कश्मीर की फ़ारूक़ अब्दुल्लाह सरकार को भी अस्थिर कर दिया. यह उन समस्याओं की शुरुआत थी जिससे कश्मीर आज भी जूझ रहा है.
इंदिरा गांधी एक अजीब महिला थीं- एक तरफ़ वो एक ऐसी साहसी महिला थीं जिसने इस पुरुष प्रधान दुनिया में ज़िंदा रहने के लिए अकेले लड़ाई की हो, लेकिन साथ ही हर समय ख़तरों से डरने वाली एक असुरक्षित महिला भी थीं, जो बड़े निर्णय लेने में तब तक आनाकानी करती थीं जबतक कि उन्हें इसके लिए मजबूर न होना पड़े.
इसके बावजूद बांग्लादेश युद्ध के दौरान वो अमरीकी धमकियों के आगे नहीं झुकीं और कार्रवाई करने से मना करती रहीं और तब तक पाकिस्तान पर दबाव बनाती रहीं जब तक पाकिस्तान ने ख़ुद पहले हमला नहीं कर दिया.
लेकिन इंदिरा ने सबसे ज़्यादा भारतीय संस्थानों और कांग्रेस पार्टी को नुक़सान पहुंचाया जिसके दूरगामी प्रभाव हुए.
उन्होंने बहुत बाद में स्वीकार किया कि भारतीय अर्थव्यवस्था के लिए उनकी नीतियों ने इसके विकास की क्षमताओं का दमन किया है. लेकिन उनके ही समय में हरित क्रांति हुई.
उन्होंने स्वतंत्र वैज्ञानिक अनुसंधान की अपने पिता की नीतियों को आगे बढ़ाते हुए भारतीय अंतरिक्ष अनुसंधान संगठन (इसरो) की स्थापना की. 
इंदिरा प्रकृति प्रेमी थीं और इसी की वजह से विलुप्त होने के ख़तरे से इस शानदार जानवर को बचाने के लिए प्रोजेक्ट टाइगर की शुरुआत हुई.
स्टॉकहोम में संयुक्त राष्ट्र पर्यावरण सम्मेलन में अपने प्रसिद्ध भाषण में इंदिरा ही ऐसी पहली व्यक्ति थीं जिन्होंने ग़रीबी से मुक़ाबला करने को पर्यावरण की रक्षा से जोड़ा था.
लेकिन संभवतः इन सबसे ऊपर, इंदिरा ने भारत के ग़रीबों को आवाज़ दी. 
उनके समाजवाद को ग़लत समझा जा सकता है, उनका प्रशासन अप्रभावी रहा, लेकिन जब उन्होंने "ग़रीबी हटाओ" का नारा दिया, तो ग़रीबों ने कभी उन पर संदेह नहीं किया कि वो इसके इरादे नहीं रखती थीं.
जिसे भी इस पर संदेह है वो 40 साल बाद भी उनके संग्रहालय में लगातार पहुंचने वाले ग्रामीणों के लगे तांते को देख सकता है.



नज़रिया: इंदिरा की 'भूल' क्या आज की सियासत के लिए सबक है?

1975 में इलाहाबाद हाई कोर्ट ने एक याचिका के तहत श्रीमती इंदिरा गांधी को छह साल के लिए चुनाव लड़ने से रोक दिया था. 
इंदिरा गांधी के ख़िलाफ़ कोर्ट ने ग़लत तरीके से चुनाव जीतने के मामले में फ़ैसला सुनाया था. श्रीमती गांधी को सुप्रीम कोर्ट में अपील करने के लिए 14 दिनों का वक़्त दिया गया था. 
इंदिरा गांधी ने पद से इस्तीफ़ा देने के बजाय आपातकाल की घोषणा करवा दी और सत्ता की बागडोर सीधे अपने हाथों में ले ली थी. 
बिना किसी अदालती कार्यवाही के संसद से विपक्षी सदस्यों को हिरासत में ले लिया गया. एक लाख से ज़्यादा लोगों को जेल में डाल दिया गया था. 
इंदिरा गांधी ने ख़ुद को ही क़ानून बना लिया था.  
शुरुआत में इंदिरा गांधी ने पद छोड़ने का मन बना लिया था, लेकिन जगजीवन राम ने इसका कड़ा विरोध किया. उन्हें लगता था कि अगर वो जनता के बीच जाएंगी और एक बार माफ़ी मांग लेंगी तो बहुमत के साथ सत्ता में वापसी करेंगी. 
लोग ग़ुस्से में इसलिए थे क्योंकि आपातकाल में अत्याचार सहना पड़ा था. इंदिरा गांधी जिस तरह की राजनीति कर रही थीं उससे वो एक तानाशाह के रूप में सामने आई थीं. 
हालांकि इंदिरा गांधी के बेटे संजय गांधी और रक्षा मंत्री बंसीलाल सरकार को अपनी निजी जागीर की तरह चला रहे थे. उन्हें आलोचना बिल्कुल बर्दाश्त नहीं थी. 
इंदिरा गांधी सामान्य तौर पर ऐसे दिखाती थीं मानो वे बिल्कुल भोली हैं और जो कुछ हो रहा है उससे बेख़बर हैं. 
हालात इतने ख़राब हो गए थे कि लोगों को गिरफ़्तार करने के लिए ब्लैंक वॉरंट का इस्तेमाल किया जा रहा था. 
इंदिरा गांधी में प्रतिशोध की भावना की सारी सीमाएं टूट गई थीं. 
विरोधियों के घरों और व्यापारिक प्रतिष्ठानों में छापमारी की जा रही थी. इनमें राजनीतिक दलों के नेता भी थे. 
यहां तक कि जिन फ़िल्मों से उनका कोई नुक़सान नहीं होना था उन्हें भी प्रतिबंधित कर दिया गया. 'आंधी' फ़िल्म में एक तानाशाह शासक का चित्रण किया गया था, उस पर रोक लगा दी गई.
अगर आज की पीढ़ी को आपातकाल के बारे में बताऊं तो मैं उस बात को फिर से दोहराऊंगा कि आज़ादी की रक्षा के लिए आंतरिक सतर्कता ज़रूरी है. जब भारत को आज़ाद हुए 70 साल हो गए हैं, ऐसे में यह सतर्कता आज की तारीख़ में और ज़रूरी है. 
किसी को यह आशंका नहीं थी कि एक प्रधानमंत्री अपने ख़िलाफ़ हाई कोर्ट के फ़ैसले के कारण त्यागपत्र देने के बजाय संविधान को निलंबित कर देंगी.  
पूर्व प्रधानमंत्री लाल बहादुर शास्त्री अक्सर कहते थे कि 'सिट लाइट, नॉट टाइट' मतलब कुर्सी को लेकर ज़्यादा आसक्त मत रहो. यही वजह है कि तमिलनाडु के अरियालुर में एक बड़ी रेल दुर्घटना होने के बाद उन्होंने रेल मंत्री की कुर्सी छोड़ दी थी. 
ऐसा उन्होंने रेल दुर्घटना की नैतिक ज़िम्मेदारी लेते हुए किया था. 
आज की तारीख़ में इस तरह की मिसाल विरले ही देखने को मिलती है. अब भी भारत को दुनिया के उन देशों में देखा जाता है जहां मूल्य बचे हुए हैं. संकीर्णता कोई जवाब नहीं है. गांधी ने जो कहा था उसे मुल्क को समझना चाहिए. उन्होंने कहा था- विषमता लोगों को निराशा में धकेलती है.  
अभी आज़ादी के संघर्ष के दिनों में जाने का कोई मतलब नहीं है. अंग्रेज़ों को निकाल बाहर करने के लिए सभी ने लड़ाई लड़ी. मैं उम्मीद करता हूं कि इसी माद्दा से देश की ग़रीबी को दूर किया जाएगा. अगर ऐसा नहीं होता है तो इसका मतलब यही हुआ कि आज़ादी केवल संपन्न लोगों के लिए थी. 
अगर कुछ दशक पहले मात्र एक व्यक्ति का शासन था तो वो इंदिरा गांधी थीं और आज की तारीख़ में नरेंद्र मोदी हैं. ज़्यादातर अख़बारों और टीवी चैनलों ने भी मोदी से सहमति रखने का रास्ता अपना लिया है. अगर ये अपनी राह को लेकर गंभीर नहीं हैं तो श्रीमती गांधी के दौर का ही सामना करना होगा. 
नरेंद्र मोदी का 'एकल' शासन भविष्य के लिए ख़तरा है. बीजेपी सरकार में कैबिनेट मंत्री या कैबिनेट में संयुक्त रूप से विचार-विमर्श की बात केवल काग़ज़ों पर है. 
सभी सियासी दलों को पहले जैसी किसी भी आपातकालीन स्थिति बनने के ख़िलाफ़ आवाज़ एक करनी चाहिए. ऐसी सतर्कता ही आपातकाल को रोक सकती है. 
इस सरकार में अरुण जेटली जैसे व्यक्ति भी हैं, जिन्हें आपातकाल की निरंकुशता का एहसास है. अरुण जेटली को भी आपातकाल के दौरान जेल की हवा खानी पड़ी थी. जेटली जैसा सोचते हैं उसे देखते हुए ऐसा लगता है कि आरएसएस उन्हें हांक नहीं सकता है.  
मुझे लगता है कि आपातकाल देश में फिर से नहीं थोपा जा सकता है क्योंकि जनता पार्टी की सरकार ने संविधान में संशोधन किया था. 
अभी वैसी स्थिति पैदा की जा सकती है जिसमें कहा जाएगा कि बिना किसी क़ानूनी अनुमोदन के आपातकाल को लागू किया जा सकता है. हालांकि इसमें जनभावना काफ़ी मजबूती से सामने आएगी और आपातकाल को फिर से थोपना संभव नहीं होगा. 
लोग सड़कों पर विरोध करने उतर जाएंगे और आपातकाल जैसे किसी भी शासन के लिए आसान नहीं होगा. 
बुनियादी बात यह है कि हमारे इंस्टीट्यूशन में क्या अहम है. यहां तक कि पहले के आपातकाल में जिन ताक़तों का इस्तेमाल किया गया, उसे फिर से उपयोग में लाना आसान नहीं है. 
हमारे इंस्टीट्यूशन आज भी काफ़ी मजबूत हैं और ये स्वतंत्रता पर पाबंदी की स्थिति में प्रतिरोधक के तौर पर सामने आएंगे. हाल के दिनों में ऐसी मिसालें हैं जिनसे उम्मीद बनती है. 
युद्ध के बाद के जर्मनी ने हिटलर के अत्याचारों के लिए माफ़ी मांगी थी. यहां तक कि जर्मनी ने इसके लिए हर्जाना भी भरा था. ऐसे अत्याचारों के लिए कोई माफ़ी नहीं दी जा सकती, लेकिन लोगों को सामान्य तौर पर लगता है कि बच्चों को एहसास होगा कि उनके पूर्वजों ने ग़लती सुधारने की कोशिश की थी. 
पूर्व प्रधानमंत्री मनमोहन सिंह अमृतसर स्वर्ण मंदिर गए थे और उन्होंने ब्लूस्टार ऑपरेशन के लिए माफ़ी मांगी थी. इस ऑपरेशन में भारतीय सैनिकों ने मंदिर पर हमला कर सिख लड़ाकों को मारा था. इसमें जनरैल सिंह भिंडरावाले भी शामिल थे. कोई भी देश अपने भीतर अलग देश बनाने की अनुमति नहीं दे सकता.   
आपातकाल किसी अपराध से कम नहीं था, लेकिन कांग्रेस पार्टी ने इसके लिए कभी माफ़ी नहीं मांगी. ख़ासकर नेहरू-गांधी ख़ानदान से अफ़सोस का एक शब्द भी नहीं कहा गया. ग़ैर-कांग्रेसी पार्टियों ने इसके विरोध में बयान जारी किया या विरोध प्रदर्शन भी किया, लेकिन कांग्रेस पार्टी आपातकाल पर ख़ामोश ही रही.  
आख़िर आपातकाल ने दस्तक कैसे दी? इलाहाबाद हाई कोर्ट के फ़ैसले को इंदिरा गांधी बर्दाश्त नहीं कर पाई थीं. जहां उन्हें न्यायपालिका के फ़ैसले का सम्मान करना चाहिए था वहां उन्होंने उसी के अधिकारों को कुचल दिया. इंदिरा गाधी ने आदेश दिया था कि कोर्ट सरकार के फ़ैसलों का मूल्यांकन नहीं कर सकती है. 
आपातकाल के दौरान एक लाख से ज़्यादा लोगों को हिरासत में लिया गया था. तब के अटॉर्नी जनरल नीरेन डे ने कोर्ट में तर्क दिया था कि जीने के अधिकार को भी निरस्त किया जा सकता है. डर का ऐसा माहौल था कि दिल्ली में किसी भी वक़ील को बोलने की हिम्मत नहीं होती थी.  
मुंबई से सोली सोराबजी और दिल्ली से वीएम थारकुंडे ने ग़ैरक़ानूनी गिरफ़्तारियों के ख़िलाफ़ अदालत में बहस की. मेरी याचिका के पक्ष में इन दोनों ने कोर्ट में दलील दी थी और मैं तीन महीने बाद जेल से रिहा हुआ था.  
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)  



इसराइल की नागरिकों को चेतावनी, 'भारत घूमने ना जाएं'

इसराइल ने अपने नागरिकों को चेतावनी दी है कि वो भारत घूमने अभी ना जाएं. 
अधिकारियों ने आशंका जताई है कि भारत में कई जगहों पर आतंकवादी हमले का डर है और ऐसे में वहां जाना महफ़ूज़ नहीं है. 
ये भी पढ़ें: 
! 
?
इसराइल के आतंक निरोधी विभाग के मुताबिक़ दक्षिण-पश्चिमी भारत के कई हिस्सों में हमलों का डर ज़्यादा है. 
इसराइली अधिकारियों ने कहा है कि 'बीच' पार्टी और नए साल के जश्न के दौरान नाइट क्लबों में हमलों का डर है. 
गोवा में हर साल बड़ी संख्या में इसराइली पर्यटक नए साल का जश्न मनाने आते हैं. 
यरूशलम में बीबीसी संवाददाता ने बताया कि नए साल की छुट्टियों से पहले इसराइल सामान्य तौर पर अपने नागरिकों के लिए यात्रा संबंधी अलर्ट जारी करता है लेकिन ऐसा कम ही होता है जब किसी ख़ास देश के लिए इस तरह की चेतावनी जारी की जाय. 
(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



रेत में कैसे हरियाली लाता है इसराइल?

हथियार और रडार टेक्नॉलॉजी के अलावा इसराइल दुनिया में अपनी सिंचाई प्रौद्यौगिकी के लिए भी जाना जाता है. 
उसने दुनिया को दिखाया है कि कैसे रेगिस्तान को हरा-भरा किया जा सकता है. 
प्रधानमंत्री नरेंद्र मोदी की इसराइल यात्रा के दौरान कृषि और सिंचाई के क्षेत्र में भी दोनों देशों के बीच समझौता होने की उम्मीद है.
पानी की हर बूंद का इस्तेमाल करना इसराइल से सीखा जा सकता है. 
वे समुद्र के खारे पानी को पीने लायक बनाते हैं. बेकार पानी को रिसाइकिल कर उसका फिर से इस्तेमाल करते हैं. 
इसराइल में सिंचाई के लिए इस्तेमाल होने वाले पानी का तकरीबन आधा हिस्सा रिसाइकल्ड होता है. 
नेगेव रेगिस्तान के बढ़ते दायरे और हरियाली बढ़ाने के लिए इसराइली कोशिशों पर एक नज़र
 उन्होंने ऐसे पेड़ लगाए जो हवा से नाइट्रोजन सोख सकते थे और उसे ज़मीन तक पहुंचा सकते थे. इससे बिना किसी खर्च के ज़मीन की उत्पादकता बनी रही और ये व्यवस्था लंबे समय के लिए टिकाऊ है. 
 इसराइल की ड्रिप इरिगेशन टेक्नॉलॉजी. इसके पीछे विचार ये था कि फसलों को पानी की कुछ बूंदे अगर लंबे समय तक दी जाएं तो ये कारगर हो सकता है. ये पानी या तो जमीन की सतह पर पहुंचा दिया जाए या फिर उसके जड़ के आस-पास. 
पौधे के निचले हिस्से तक पानी पहुंचाने के लिए पाइप्स और ट्यूब्स का सहारा लिया जाता है. ड्रिप इरिगेशन का मकसद है पानी की कम से कम बर्बादी और ज्यादा से ज्यादा इस्तेमाल. 
इसराइली इंजीनियर शिम्सा ब्लैस ने पहली बार बड़े और लंबे पाइप्स में प्लास्टिक के निकासी प्वॉयंट्स बनाकर ये सिंचाई तकनीक विकसित की थी. 
 विकासशील देशों में पेड़ काटने की रवायत के विपरीत इसराइल अपनी ऊर्जा जरूरतों को पूरा करने के लिए धूप का जहां तक हो सके, इस्तेमाल करता है.
 वे ऐसी फसलों पर फ़ोकस कर रहे हैं जिन्हें खारे पानी या ख़राब क्वॉलिटी के पानी से सींचा जा सके. वे जैतून से लेकर अर्गन के पेड़ों तक में इसका प्रयोग कर रहे हैं.
 वे ऐसे पेड़ पौधों पर ध्यान दे रहे हैं जो रेगिस्तानी इलाकों में उगाये जा सकें. वे रेगिस्तानी इलाकों में पैसे और प्रोटीन के लिए एक्वाकल्चर को बढ़ावा दे रहे हैं जिसके लिए खारे पानी की जरूरत होती है.    



मोदी इसराइल-फ़लस्तीन में कैसे संतुलन बिठाएंगे

प्रधानमंत्री नरेंद्र मोदी जुलाई के पहले हफ्ते में इसराइल की यात्रा पर जा सकते हैं. 
लेकिन उससे पहले फ़लस्तीनी प्रशासन के प्रमुख महमूद अब्बास का चार दिनों का भारत दौरा 15 मई से शुरू हो गया है. 
महमूद अब्बास अपने कार्यकाल में पांचवीं बार भारत आए हैं, लेकिन मोदी सरकार आने के बाद ये उनका पहला भारत दौरा है.
फ़लस्तीन और भारत के बीच द्वीपक्षीय मुद्दों पर बातचीत होगी इनमें शिक्षा, तकनीक समेत कई क्षेत्रों में पांच-छह एमओयू पर हस्ताक्षर हो सकते हैं.
नरेंद्र मोदी पहले भारतीय प्रधानमंत्री हैं जो इसराइल के दौरे पर जाने वाले हैं. 
इससे पहले विदेश मंत्री या फिर वरिष्ठ भारतीय अधिकारी और मंत्री इसराइल के दौरे पर जाते रहे हैं जो कि फ़लस्तीनी क्षेत्र में भी जाते थे. 
लेकिन प्रधानमंत्री मोदी इसराइल के दौरे के साथ-साथ फ़लस्तीनी इलाकों में भी जाएंगे या नहीं, इस पर फ़िलहाल तस्वीर साफ नहीं है.
तो ऐसे में कहीं न कहीं फ़लस्तीनी नेता महमूद अब्बास की यात्रा का समय अहम हो जाता है क्योंकि मोदी सरकार इसराइल पर ज़्यादा ध्यान केंद्रित कर रही है. 
अगर मोदी इसराइल के दौरे के समय फ़लस्तीन नहीं जाते तो इसके भी कुछ मायने निकाले जाएंगे, लेकिन इससे पहले ही महमूद अब्बास को भारत यात्रा पर बुलाया गया है.
फ़लस्तीनी नेता महमूद अब्बास भारत आने से पहले रूस के राष्ट्रपति व्लादीमिर पुतिन से मिले हैं और अमरीका के राष्ट्रपति ट्रंप से भी वॉशिंगटन में मिल चुके हैं.  
महमूद अब्बास जब भारत से लौटेंगे तो कुछ ही दिनों में अमरीकी राष्ट्रपति ट्रंप इस इलाके का दौरा करने वाले हैं.
चूंकि महमूद अब्बास का कार्यकाल ख़त्म होने जा रहा है ऐसे में उनका ज़ोर इसराइल-फ़लस्तीन विवाद को सुलझाने के लिए शांति प्रक्रिया पर है. 
वो इसमें भारत की अहम भूमिका की उम्मीद जता चुके हैं. 
ऐसे में महमूद अब्बास भारत के प्रधानमंत्री नरेंद्र मोदी से इस मसले पर बात कर सकते हैं. 
हालांकि भारत ने इसराइल-फ़लस्तीन समस्या में कोई अहम रोल निभाने की तैयारी नहीं दिखाई है. 
लेकिन अमरीका समेत कई बड़े देश इस मसले के हल में जो रुचि दिखाते हैं, तो ऐसे में भारत भी इस शांति प्रक्रिया से अलग-थलग रहना पसंद नहीं करेगा.
फ़लस्तीन और भारत काफ़ी लंबे समय तक नज़दीक रहे हैं. संयुक्त राष्ट्र में भारत ने कई बार फ़लस्तीन का समर्थन किया है. 
लेकिन पिछले कुछ सालों में भारत के रुख में बदलाव आया है. भारत ने संयुक्त राष्ट्र में इसराइल के समर्थन में वोटिंग की है. 
भारत ही नहीं बल्कि कई देश हैं जो कभी फ़लस्तीन के नज़दीकी थे, वो अब इसराइल की तरफ़ बढ़ रहे हैं.
1992 में भारत ने इसराइल के साथ पूर्ण राजनयिक संबंध बनाए थे. 
लेकिन करगिल युद्ध के बाद भारत और इसराइल ज़्यादा करीब आए क्योंकि करगिल युद्ध के दौरान भारत को ज़रूरी सैन्य साज़ो-सामान और असलहा इसराइल से मिला था.
चूंकि इसराइल ने करगिल युद्ध के अहम समय में बिना शर्त मदद दी, तब से भारत इसराइल को एक भरोसेमंद सहयोगी मानने लगा.
अब भारत और इसराइल के बीच कई क्षेत्रों जैसे कृषि, शिक्षा क्षेत्र, टेक्नॉलॉजी और स्टार्ट अप में द्विपक्षीय संबंध स्थापित हो चुका है. 



इसराइली भाषा हिब्रू पढ़ाने वाला मुसलमान प्रोफ़ेसर

जब-जब भारत और इसराइल के संबंधों की बात आती है तो जेहन में इसराइल की एक छवि उभरती है. 
मेरे दिमाग में उभरने वाली इन छवियों में सबसे प्रभावी छवि ख़ुर्शीद इमाम की है.
आप सोच रहे होंगे ये ख़ुर्शीद इमाम कौन हैं और इनका क्या ही रिश्ता होगा इसराइल से और अगर होगा भी तो वही होगा जो एक मुसलमान का इसराइल के साथ होता है.
आलोचना का. 
लेकिन ख़ुर्शीद इमाम थोड़े से उलट हैं...न न न...वो कोई इसराइल प्रशंसक भी नहीं हैं.
ख़ुर्शीद इमाम संभवत: एकमात्र भारतीय मुसलमान होंगे जो अरबी और हिब्रू भाषा पर समान अधिकार रखते हैं. 
हिब्रू इसराइल की भाषा है और ख़ुर्शीद जवाहरलाल नेहरू यूनिवर्सिटी में असिस्टेंट प्रोफ़ेसर की हैसियत से हिब्रू पढ़ाते हैं.
ख़ुर्शीद इमाम सूट बूट वाले मुसलमान भी नहीं हैं. दाढ़ी रखते हैं टोपी पहनते हैं और पांच वक्त की नमाज़ भी पूरे ईमान से पढ़ते हैं. 
उन्हें देख कर लगता है कि वो शायद अरबी के टीचर हों.
इस बात का जवाब वो कुछ यूं देते हैं, ''मुझे देखकर तो लोग ये भी सोचते होंगे कि मुसलमान है तो कम पढ़ा लिखा होगा. पढ़ा होगा तो मदरसे से पढ़ा होगा. वो इस पहनावे की वजह से है और कुछ नहीं. स्टीरियोटाइपिंग तो होती ही है. मैं महसूस करता हूं लेकिन अब इससे आगे निकल चुका हूं.''
इसराइल में रूचि कैसे हुई. ख़ुर्शीद कहते हैं, 'आप खबरें पढ़िए, मस्जिद में जाइए किसी बहस में जाइए. एक मुसलमान की ज़िंदगी में इसराइल घूम फिर कर आ ही जाता है तो मैंने सोचा कि इस देश के बारे में दूसरों से सुनने की बजाय खुद जाकर देखा जाए.'
गोपालगंज के रहने वाले ख़ुर्शीद ने जेएनयू में पढ़ाई की और फिर स्कॉलरशिप के लिए हिब्रू यूनिवर्सिटी में अप्लाई किया. 
वो बताते हैं, 'मुझे लगा नहीं था कि मुझे स्कालरशिप मिलेगी. लेकिन मिली तो मैं बहुत खुश हुआ. चार साल रहा इसराइल में और सच कहूं तो लौटते समय करीब दस-पंद्रह दोस्त होंगे जिन्होंने आंखों में आंसूओं से विदा किया था.'
लेकिन एक मुसलमान होकर हिब्रू पढ़ाने का फैसला क्या आसपास के लोगों के लिए अटपटा नहीं था. 
ख़ुर्शीद के अनुसार कई लोग उन्हें इसराइली ख़ुफ़िया एजेंसी मोसाद का एजेंट मानते हैं तो कुछ लोग उन्हें मुसलमान विरोधी भी समझ लेते हैं.
वो कहते हैं, 'मानवीय भावनाएं सबसे ऊपर होती हैं. इसराइल में रहने के दौरान मैंने समझा कि कई मिसकॉन्सेप्शन्स हैं. अगर इसराइल ऐसा है तो उसके कारण हैं. असुरक्षा की भावना है. मुझे इसराइल और फ़लस्तीनी दोनों लोगों से समान प्रेम है.'
तो फिर दोनों के बीच सुलह क्यों नहीं होती है, ख़ुर्शीद के अनुसार आम लोग सुलह के पक्षधर हैं, लेकिन राजनीति तो फिर राजनीति ही है.
भारत और इसराइल संबंधों पर खुर्शीद कहते हैं कि भारतीय प्रधानमंत्री का इसराइल दौरा इसराइल के लिए अहम है क्योंकि इससे उनकी वैधता और अधिक पुख्ता होती है जबकि भारत को इसराइल से बहुत कुछ सीखने को मिल सकता है, मसलन वहां का सामाजिक ताना-बाना, वहां की संस्कृति और टेक्नोलॉजी से सीखने की बहुत गुंजाइश रहती है.
अपने मज़हब और अपने प्रोफ़ेशन में संतुलन बिठाते ख़ुर्शीद इमाम पिछले कई सालों से हिब्रू पढ़ा रहे हैं. उनसे हिब्रू पढ़ने वालों में भारतीय सेना के भी लोग हैं और आम छात्र भी. 
वो कहते हैं, ''मुझे भाषा पसंद है चाहे अरबी हो या हिब्रू. हिब्रू पढ़ाता हूं तो ज़ाहिर है कि हिब्रू पढ़ता भी रहता हूं. बाकी इसराइल की जिन कदमों के लिए आलोचना होनी चाहिए उस आलोचना से भी पीछे नहीं हटता हूं.''
हिब्रू से जुड़ने के कारण कई बार आलोचना का शिकार हो चुके ख़ुर्शीद अब बेफ़िक्र हैं और कहते हैं कि भाषाएं इंसानों को जोड़ती हैं और बचाती भी हैं इसलिए इस मुद्दे पर लोगों की आलोचना पर अब वो बिल्कुल ध्यान नहीं देते हैं.



मोदी के 'नए दोस्त' नेतन्याहू को कितना जानते हैं आप?

 इसराइली प्रधानमंत्री बिन्यामिन नेतन्याहू भारत के छह दिवसीय दौरे पर हैं. 
नेतन्याहू का जीवन भी कई नाटकीय घटनाक्रमों से जुड़ा है. इसराइल में सत्ता के शीर्ष तक पहुंचे नेतन्याहू की पहचान एक मजबूत नेता के रूप में है. 
बिन्यामिन नेतन्याहू ने इसराइल में चौथी बार सत्ता संभाली है. वह इसराइली सत्ता पर लंबे समय तक काबिज रहने वाले नेता बन गए हैं. 
इस चतुर राजनेता ने 2014 के आख़िर में अचानक से चुनाव की घोषणा कर दी थी. ओपिनियन पोल में ख़राब स्थिति के बावजूद वह नाटकीय रूप से चुनाव जीतने में कामयाब रहे थे.
नेतन्याहू के चुनावी मुद्दों में इसराइल की सुरक्षा सबसे पहले रहती है. ऐसे में फ़लस्तीनियों के प्रति उनका सख्त रवैया रहा है. 
बिन्यामिन ''बिबी'' नेतन्याहू का जन्म तेल अवीव में 1949 में हुआ था. 1963 में जब इनके इतिहासकार और यहूदी एक्टिविस्ट पिता बेंज़िऑन को अमरीका में एक एकैडमिक पोस्ट का प्रस्ताव मिला तो पूरा परिवार अमरीका चला गया. 
18 साल की उम्र में नेतन्याहू इसराइल लौट आए. यहां वह पांच साल आर्मी में रहे. वह एक अहम कमांडो यूनिट में कैप्टन रहे. नेतन्याहू 1968 में बेरूत एयरपोर्ट पर हुए एक ऑपरेशन में शामिल थे. इसके साथ ही 1973 में मध्य-पूर्व का युद्ध भी उन्होंने लड़ा. 
आर्मी सर्विस ख़त्म होने के बाद नेतन्याहू फिर से अमरीका आ गए. यहां उन्होंने मैसाचुसेट्स इंस्टिट्यूट ऑफ टेक्नोलॉजी (एमआईटी) से बैचलर और मास्टर की पढ़ाई की. 
1976 में नेतन्याहू के भाई जोनाथन युगांडा के एंतेबे में अगवा कर बंधक बनाए गए एक विमान को छुड़ाने के लिए अभियान में शामिल हुए थे. इस अभियान में जोनाथन को जान गंवानी पड़ी थी. 
इस मौत का असर नेतन्याहू के परिवार पर गहरा पड़ा. उनके भाई का नाम इसराइल की महान हस्तियों में शामिल हो गया. नेतन्याहू ने अपने भाई की याद में एक आतंकवाद विरोधी इंस्टिट्यूट की स्थापना की. 
इस वजह से अमरीका में इसराइल के राजदूत और भविष्य के विदेश मंत्री मोशे एरेन्स का ध्यान खींचा था. 
1982 में एरेन्स ने बिन्यामिन नेतन्याहू को वॉशिंगटन में अपना डिप्टी चीफ़ ऑफ मिशन नियुक्त किया. रातो-रात नेतन्याहू के सार्वजनिक जीवन को पंख मिल गए. नेतन्याहू अमरीकी अंदाज़ में बिल्कुल खरी इंग्लिश बोलते हैं. 
वह जल्द ही अमरीकी टेलीविजन पर जाना-पहचाना चेहरा बन गए. वह पश्चिम में इसराइल की बात बड़ी मुखरता से रखने लगे थे. 
आगे चलकर नेतन्याहू को 1984 में न्यूयॉर्क में यूएन में इसराइल का स्थायी प्रतिनिधि बना दिया गया.         
1998 में जब वह इसराइल वापस आए तो देश की राजनीति में दस्तक दी. उन्होंने संसदीय चुनाव जीता और उप विदेश मंत्री बने. राजनीतिक रूप से बिन्यामिन नेतन्याहू ख़ुद को दक्षिणपंथी बताते हैं. 
1992 के आम चुनाव में लिकुड पार्टी की जब हार हुई तो उन्हें पार्टी का चेयरमैन बनाया गया. 
1996 में इसराइल के राष्ट्रपति शिमोन पेरेज ने प्रधानमंत्री यित्ज़ाक रॉबिन की हत्या के बाद वक़्त से पहले चुनाव की घोषणा की थी. 
इस चुनाव में नेतन्याहू को सीधी जीत मिली और वह इसराइल के प्रधामंत्री बने. नेतन्याहू इसराइल के सबसे कम उम्र के प्रधानमंत्री बने और वह इस मामले में भी एकलौते हैं कि उनका जन्म 1948 में इसराइल के जन्म बाद हुआ था.  
नेतन्याहू का पहला कार्यकाल छोटा रहा लेकिन काफ़ी नाटकीय था. इसराइल और फ़लस्तीनियों के बीच ओस्लो एकॉर्ड्स समझौते की तीखी आलोचना के बावजूद 1997 में नेतन्याहू ने एक समझौते पर हस्ताक्षर किया जिसमें हेब्रोन का 80 फ़ीसदी नियंत्रण फ़लस्तीनियों को देना था. 
इसके साथ ही उन्होंने 1998 में वाई रिवर मेमोरेंडम पर भी हस्ताक्षर किया जिससे पश्चिमी बैंक से अधिक निकासी का रास्ता साफ़ हुआ. 
1999 में नेतन्याहू ने 17 महीने पहले चुनाव की घोषणा कर दी और इसमें उन्हें हार का सामना करना पड़ा. उन्हें लेबर नेता एहुद बराक से हार मिली थी. पूर्व कमांडर नेतन्याहू ने एक स्थायी शांति समझौते का वादा किया और उन्होंने दक्षिणी लेबनान से भी वापसी की बात कही.  
चुनाव हारने के बाद नेतन्याहू ने संसदीय सदस्य और लिकुड पार्टी के चेयरमैन से इस्तीफा दे दिया. नेतन्याहू लिकुड पार्टी में एरियल शरोन के उत्तराधिकारी बने थे. 
2001 में जब शरोन प्रधानमंत्री बने तो फिर से नेतन्याहू की सरकार में वापसी हुई. इस सरकार में वह पहले विदेश मंत्री बने और फिर बाद में वित्त मंत्री बने. 
2005 में उन्होंने ग़ज़ा पट्टी से सैनिकों की वापसी के फ़ैसले पर विरोध के कारण इस्तीफा दे दिया. 
2005 में एक बार फिर से नेतन्याहू को मौक़ा मिला. तब शरोन बड़े स्ट्रोक की चपेट में आ गए थे और उन्हें कोमा में भर्ती करना पड़ा था. लिकुड पार्टी में मतभेद उभरा और वह दो फाड़ हो गई. 
नेतन्याहू ने लिकुड पार्टी का नेतृत्व जीता और वह शरोन के उत्तराधिकारी एहुद ओलमर्ट के कड़े आलोचक के रूप में सामने आए. 
मार्च 2009 में नेतन्याहू ने दूसरी बार चुनाव जीता. नेतन्याहू ने दक्षिणपंथ, राष्ट्रवादी और धार्मिक पार्टियों को मिलाकर एक गठजोड़ तैयार किया. नेतन्याहू सरकार की अंतरराष्ट्रीय समुदाय में आलोचना हुई. 
यह आलोचना फ़लस्तीनियों के साथ शांतिवार्त नहीं बहाल करने की वजह से हुई. 
नेतन्याहू ने सार्वजनिक रूप से बिना सैनिकों के फ़लस्तीनी स्टेट की अवधारणा को स्वीकार किया लेकिन उन्होंने कहा कि फ़लस्तीनियों को इसराइल को एक यहूदी मुल्क को रूप में कबूल करना होगा. 
2015 में नेतन्याहू ने फ़लस्तीनियों के लिए एक देश की संभावना से ख़ुद को अलग कर लिया. उन्होंने कहा कि मध्य-पूर्व में इस्लामिक चरमपंथ जिस तरह से आगे बढ़ रहा है वैसे में इसकी संभावना ख़त्म हो गई है.    
2012 के आख़िर में नेतन्याहू ने वक़्त से पहले चुनाव की घोषणा कर दी और कुछ हफ़्तों में ही संसद को भंग कर दिया गया. इसके बाद नेतन्याहू ने ग़ज़ा में चरमपंथियों के ख़िलाफ़ बड़ी कार्रवाई का आदेश दिया. उन्होंने ऐसा इसराइल में एक रॉकेट फायरिंग के बाद आदेश दिया था. 
नेतन्याहू ने ग़ज़ा में यह ऑपरेशन बिना ज़मीन पर सेना उतारे अंजाम दिया था. आठ दिनों के इस ऑपरेशन की सफलता की दुनिया भर में प्रशंसा हुई. जुलाई 2014 में एक बार ने नेतन्याहू ने ग़ज़ा में एक बड़ा ऑपरेशन चलाया. 
50 दिनों की इस लड़ाई में 21 सौ से ज़्यादा फ़लस्तीनियों की मौत हुई. फ़लस्तीन में यूएन के अधिकारियों के मुताबिक इनमें से ज़्यादातर आम नागरिक थे. इसराइल की तरफ़ से 67 सैनिक और 6 आम नागरिक मारे गए. 
संघर्ष के दौरान इसराइल को अमरीका का समर्थन हासिल रहा है. लेकिन नेतन्याहू और तत्तकालीन अमरीकी राष्ट्रपति बराक ओबामा के संबंध ठीक नहीं थे. ऐसा नेतन्याहू के तीसरे कार्यकाल से ही होने लगा था. 
2015 में जब नेतन्याहू ने अमरीकी कांग्रेस को संबोधित किया तो ओबामा से संबंध और निचले स्तर पर पहुंच गया था. ओबामा ने ईरान के साथ जो परमाणु समझौता किया था उसकी नेतन्याहू ने कड़ी आलोचना की. 
जब अमरीका में सत्ता परिवर्तन हुआ तो फिर इसराइल और अमरीका के संबंध मधुर हुए. मोदी और नेतन्याहू की दोस्ती कहां तक जाती है यह आने वाले वक़्त में जगजाहिर हो जाएगा लेकिन पिछले 25 सालों से दोनों देशों के बीच के राजनयिक संबध को निश्चित तौर पर गति मिली है.  
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



BBC SPECIAL: मोदी से मिलने मोशे इसराइल से भारत आ रहा है

मुंबई में 2008 में हुआ चरमपंथी हमला याद है? इस हमले में एक दो साल का यहूदी बच्चा मोशे यतीम हो गया था. बंदूकधारियों ने उसके माता पिता को उसकी नज़रों के सामने मार डाला था. 
उस दिल को दहला देने वाले मंज़र में नज़र आने वाला वो दो साल का रोता बच्चा मोशे होल्ट्ज़बर्ग अब 11 साल का विश्वास से भरा बालक बन चुका है.
मैं इसराइल के शहर अफुला में उसके घर उससे मिलने गया. वो अपने स्कूल गया था. वैसे भी उसकी परवरिश करने वाले उसके नाना-नानी नहीं चाहते थे कि वो मीडिया वालों के सामने आए क्योंकि उसे सदमे से निकलने में सालों लग गए थे.
हमले से पहले उसके पिता ग़ाबी और मां मुंबई के एक यहूदी केंद्र चबाड हाउस में सात साल से काम कर रहे थे. मोशे का जन्म उसी घर में हुआ था. एक तरह से वो मुंबई का बच्चा है.
हमला करने वालों ने बेबी मोशे की जान बख़्श दी थी. उस वक्त उसकी नैनी ने उसे बचाने में अहम भूमिका अदा की थी.
उस हमले के बाद सोमवार को वो पहली बार मुंबई के उसी घर में लौट रहा है. वो इसराइली प्रधानमंत्री बिन्यामिन नेतन्याहू के साथ आए डेलिगेशन का हिस्सा होगा. उसके  साथ उसकी आया सैंड्रा और नाना-नानी भी शामिल होंगे.
मोशे एक धार्मिक यहूदी परिवार का बच्चा है और उसकी परवरिश उसी माहौल में हो रही है. उसके पिता एक रैबाई यानी धर्मगुरु थे. उसके नाना भी एक रैबाई हैं. 
नाना रैबाई रोज़ेन्बर्ग मुझे मोशे के कमरे ले गए जहां उसके बिस्तर के ऊपर दीवार पर उसके माता-पिता की तस्वीर लगी थी. उन्होंने कहा, "मोशे बॉय रोज़ रात को सोने से पहले इस तस्वीर को देखता है और उन्हें गुड नाइट कहके सो जाता है. सुबह उठने के बाद पहले उन्हें प्रणाम करता है." 
ज़ाहिर है वो अपने माता-पिता की कमी को बहुत महसूस करता है. उनकी मौत के बारे में उसे धीरे-धीरे बताया गया. अब उसे सारी तफ़सील पता है. 
मोशे की ज़िंदगी तीन लोगों के इर्द-गिर्द घूमती है. नाना-नानी और नैनी सैंड्रा सैम्यूअल. सैंड्रा गोवा की रहने वाली हैं, लेकिन अब वो येरूशलम में रहती हैं.
सैंड्रा ने ही हमले में अपने जान पर खेल कर मोशे की जान बचाई थी. दो साल का मोशे अपने माता और पिता की लाशों के बीच खड़ा रो रहा था. 
सैंड्रा बेस्मेंट में छिपी थी क्योंकि बंदूकधारी अब भी इमारत के अंदर गोलियाँ चला रहे थे. बच्चे के रोने की आवाज़ सुनकर सैंड्रा तहख़ाने से निकली और बच्चे को वहाँ से उठाकर घर के दूसरे कोने में छिप गई.
मोशे के नाना कहते हैं अगर सैंड्रा ने दिलेरी ना दिखाई होती तो आज उनका नाती भी ज़िंदा ना होता. वो कहते हैं, "सैंड्रा हमारे परिवार का हिस्सा है."
इसराइल की सरकार ने सैंड्रा को वहां रहने की इजाज़त दी है. अगले हफ़्ते सैंड्रा और मोशे एक बार फिर उसी घर में होंगे और बुधवार को नेतन्याहू का वहाँ स्वागत करेंगे. 
सैंड्रा ने ये कह कर हमसे बात नहीं की कि उसे मीडियावालों से बात करने को मना किया गया है. लेकिन रोज़ेन्बर्ग कहते हैं कि सैंड्रा और मोशे के लिए मुंबई का सफ़र एक भावुक यात्रा होगी.
मोशे के नाना के अनुसार मोशे मुंबई की यात्रा को लेकर काफ़ी उत्साहित है.
हमने बहुत कोशिश की हमरी मुलाक़ात मोशे से हो जाए लेकिन उसकी नानी ने सलाह दी कि हम उससे ना मिलें. उसके नाना हमें मोशे के कमरे में ज़रूर ले गए. 
वहाँ उसकी ख़ुद की तस्वीरें थीं जब वो दो बरस का था. उसकी हाल की तस्वीरें भी थीं. और उसके पिता के बचपन की तस्वीरें भी दीवारों पर लगी थीं. दिलचस्प बात ये थी कि उन तस्वीरों में उसके पिता बिलकुल आज के मोशे की तरह लग रहे थे. लेकिन सबसे अहम तस्वीर उसके सिरहाने उसके माता-पिता की तस्वीर थी जिसे वो रोज़ देखता है.
भारत के प्रधानमंत्री नरेंद्र मोदी पीछे साल के मध्य में इसराइल के दौरे पर आए थे. तब वो मोशे से मिले थे. मोशे के नाना कहते हैं, "मोशे बॉय ने भारतीय प्रधानमंत्री से कहा आई लव यू." 
मोशे से मिलने के बाद प्रधानमंत्री ने उसे और सैंड्रा सहित उसके परिवार को भारत आने का न्योता दिया था. 
आज मोशे अपने माता-पिता के साथ हुए हादसे के सदमे से बाहर आ चुका है. उसके नाना कहते हैं वो हँसमुख और आत्मविश्वास से भरा है. लेकिन जब उसे मुंबई से इसराइल लाया गया था तो उसकी हालत ठीक नहीं थी.
उन दिनों को याद करते हुए वो कहते हैं, "नौ साल पहले वो जब अफुला अपने घर वापस आया तो दिन भर रोता रहता था. वो कहता था मुझे मां चाहिए. मेरे पापा कहां हैं. मेरी मम्मी कहां हैं." 
वो हर वक़्त सैंड्रा से चिपका रहता था. धीरे-धीरे उसने नाना और नानी के साथ बात करना शुरू किया.
रैबाई रोज़ेन्बर्ग के लिए ये कुछ ऐसा था जैसे वक्त की सुई वापस घूम गई हो. पहले उन्होंने मोशे के पिता की परवरिश की लेकिन तब वो ख़ुद जवान थे. और अब वो मोशे की परवरिश कर रहे हैं लेकिन अब वो जवान नहीं रहे. शायद इसीलिए उन्होंने मज़ाक़ में कहा, "उसकी परवरिश करने से मेरी जवानी वापस आ गई है."
सैंड्रा अब हफ़्ते में एक बार आती है और सारा दिन मोशे के साथ गुज़ारती है. आने में कभी देर हो जाए तो नाना के अनुसार मोशे उतावला हो जाता है. 
वो बताते हैं "मोशे फ़ोन करके कहता है सैंड्रा तुम कहाँ हो. देर क्यों हुई. आ रही हो ना? तुम क्यों जल्दी नहीं आती?" 
मोशे के पिता और नाना दोनों रैबाई बने थे. क्यो मोशे भी रैबाई बनेगा? 
इस सवाल पर मोसे के नाना कहते हैं, "अभी वो छोटा है. जब 20-22 साल का हो जाएगा तो हो सकता है वो अपने पिता की तरह रैबाई बनकर मुंबई के चबाड़ हाउस में जाए और लोगों की सेवा करे." 



इसराइली पीएम ने मोदी से कहा, 'आपका इंतज़ार है मेरे दोस्त'

इसराइल के प्रधानमंत्री बिन्यामिन नेतन्याहू ने ट्वीट कर भारतीय प्रधानमंत्री नरेंद्र मोदी को दोस्त कहा है. नेतन्याहू ने कहा कि इसराइल की जनता उनकी ऐतिहासिक यात्रा का बेसब्री से इंतज़ार कर रही है. 
मंगलवार को प्रधानमंत्री नरेंद्र मोदी ने यहूदियों के त्योहार पासोवर पर नेतन्याहू को शुभकामनाएं दी थीं. यह त्योहार यहूदी लोग मिस्र में दासता से मुक्ति की याद में मनाते हैं. 
इसके जवाब में इसराइली पीएम ने ट्वीट कर जवाब दिया, ''आपकी इस शुभकामना के लिए शुक्रिया मेरे दोस्त. इसराइल के लोग आपकी ऐतिहासिक यात्रा का बेसब्री से इंतज़ार कर रहे हैं.'' नेतन्याहू के ट्वीट को पीएमओ ने रिट्वीट किया है.    
1992 में दोनों देशों के बीच राजनयिक संबंध बहाल होने के बाद से किसी भी प्रधानमंत्री की यह पहली यात्रा होगी. इससे पहले न्यूयॉर्क में सितंबर 2014 में संयुक्त राष्ट्र की महासभा में दोनों नेताओं की मुलाक़ात हुई थी. सरकार ने प्रधानमंत्री की इसराइल यात्रा की तारीख की घोषणा नहीं की है, लेकिन इस यात्रा की तैयारी दोनों देशों के बीच जारी है. 
हाल ही में भारत के राष्ट्रीय सुरक्षा सलाहकार अजित डोभाल इसराइल की यात्रा पर गए थे. डोभाल की यात्रा को दोनों देशों के बीच होने वाले समझौतों को लेकर ज़मीन तैयार करने की कोशिश के रूप में देखा जा रहा है.    
ब्लूमबर्ग की रिपोर्ट के मुताबिक दोनों देशों के बीच कई सैन्य समझौतों पर हस्ताक्षर होने हैं. इनमें 1.5 बिलियन डॉलर की भारतीय सेना के लिए एंटी-टैंक मिसाइल और बराक-8 एयर डिफेंस मिसाइल डील भी शामिल है. 
पिछले तीन सालों में इसराइल भारत में हथियार आपूर्ति के मामले में तीसरा बड़ा साझेदार बन गया है. मोदी जब गुजरात के मुख्यमंत्री थे तब उन्होंने 2006 में इसराइल की यात्रा की थी. 
उम्मीद की जा रही थी कि मोदी पीएम बनने के बाद इसराइल जाएंगे. हालांकि राष्ट्रपति प्रणब मुखर्जी 2015 में इसराइल का दौरा कर चुके हैं और उन्होंने इस दौरान इसराइली संसद को भी संबोधित किया था. विदेश मंत्री सुषमा स्वराज भी 2016 में इसराइल जा चुकी हैं.  



यरूशलम पर भारत ने इसराइल का साथ क्यों नहीं दिया?

जिस दिन अमरीका के राष्ट्रपति डोनल्ड ट्रंप ने यरूशलम को इसराइल की राजधानी का दर्जा दिया था, उसी दिन से इस फ़ैसले का व्यापक स्तर पर विरोध शुरू हो गया. 
गुरुवार को संयुक्त राष्ट्र जनरल असेंबली (UNGA) ने अमरीका के यरूशलम को इसराइल की राजधानी का दर्जा देने को रद्द करने की मांग करने वाले प्रस्ताव को पारित कर दिया है.
संयुक्त राष्ट्र के इस गैर बाध्यकारी प्रस्ताव के समर्थन में 128 देशों ने मतदान किया जबकि 35 देश ग़ैर-हाज़िर रहे. नौ देशों ने प्रस्ताव के ख़िलाफ़ मतदान किया यानि अमरीका का साथ दिया.
हालांकि, मतदान से पहले भाजपा के नेता ही मोदी सरकार से इस मामले में इसराइल का साथ देने की अपील कर रहे थे.
भाजपा नेता स्वप्न दास गुप्ता ने UNGA से पहले ट्वीट किया था, ''भारत को या तो वोटिंग से गैर-हाज़िर रहना चाहिए या फिर संयुक्त राष्ट्र के उस प्रस्ताव का विरोध करना चाहिए जिसमें अमरीकी दूतावास को यरूशलम ले जाने के फ़ैसले की आलोचना की गई है. हमें इसराइल के साथ खड़ा रहना चाहिए. वो हमारा दोस्त है.''
लेकिन भारत इस प्रस्ताव का समर्थन करने वाले देशों में शुमार रहा. मतलब उसका वोट अमरीका और इसराइल के ख़िलाफ़ गया. 
और कुछ तबकों में निराशा भी दिखी. भाजपा के दूसरे वरिष्ठ नेता सुब्रमण्यम स्वामी ने कहा, ''भारत ने अमरीका और इसराइल के साथ वोट ना कर बहुत बड़ी ग़लती की है.''
लेकिन भारत ने ऐसा क्यों किया? हाल के दिनों में इसराइल और अमरीका के साथ उसके रिश्तों में गर्माहट आई है, लेकिन इसके बावजूद वो फ़लस्तीन के साथ क्यों गया? 
जानकारों की राय में इसकी अलग-अलग वजह है. अंतरराष्ट्रीय मामलों के जानकार प्रोफ़ेसर कमाल पाशा के मुताबिक इसकी दो ख़ास वजह हैं.
उन्होंने बीबीसी हिन्दी को बताया, ''इस मुद्दे को लेकर अंतरराष्ट्रीय समुदाय में बहुमत था. इंस्ताबुल में ओआईसी की बैठक हुई थी और वहां भी ऐसा ही था. ज़्यादातर मु्ल्क़ इसके साथ नहीं थे.''
''ऐसे में भारत इस मामले में इंटरनेशनल पब्लिक ओपिनियन के साथ गया. जिसे लहर के साथ तैरना कहते हैं. दूसरा, इसराइल के साथ भारत के ताल्लुक़ात मज़बूत हो रहे हैं, ख़ास तौर से हथियारों के मामले में. लेकिन जिस तरह से वो सेटलमेंट बना रहा है, उसे लेकर हाल में तनाव हुआ था.''
पाशा ने कहा, ''इस मुद्दे को लेकर सऊदी अरब और क़तर जैसे मुस्लिम मुल्कों में तनाव बढ़ गया था और इन देशों में भारत के हित हैं. UNGA में भारत ने संकेत दिया है कि हमारे दोतरफ़ा रिश्ते अलग हैं लेकिन इंटरनेशनल मामलों में अलग रुख़ हो सकता है.''
उन्होंने कहा कि यरूशलम को राजधानी के रूप में मान्यता देने के अमरीका के फ़ैसले पर भारत ने मुस्लिम जगत और यूरोपीय ताक़तों के साथ खड़े होने का फ़ैसला किया.
भारत कई साल पहले से फ़लस्तीन के साथ मज़बूत रिश्ते रखता है, क्या इसी वजह से UNGA में उसका वोट इसराइल के ख़िलाफ़ गया, इस पर पाशा ने कहा, ''देखिए, यासिर अराफ़ात वाला दौर लौटकर नहीं आएगा. क्योंकि अब माहौल ऐसा है और बैलेंस करके चलना पड़ता है.''
संयुक्त राष्ट्र के इस प्रस्ताव के ख़िलाफ़ अमरीका, इसराइल, ग्वाटेमाला, होंडुरस, द मार्शल आइलैंड्स, माइक्रोनेशिया, नॉरू, पलाऊ और टोगो ने वोट किया.
भारत, फलस्तीनी क्षेत्र और इसराइल के बीच संतुलन बनाकर चलता रहा है. लेकिन, हाल के समय में उसकी अमरीका और इसराइल से क़रीबी नज़र आने लगी थी.
अमरीका में डेलावेयर विश्वविद्यालय में प्रोफ़ेसर मुक्तदर ख़ान के मुताबिक भारत बहुत ज़्यादा 'बाय द बुक' चलता है और भारत के राष्ट्रहित में उसके लिए ये महत्वपूर्ण है कि संयुक्त राष्ट्र अपने अंतरराष्ट्रीय नियमों के अनुसार चले ख़ासतौर से कश्मीर के मसले की वजह से.
भारत के लिए इस प्रस्ताव का समर्थन करना कोई नई बात नहीं थी क्योंकि पिछले 50 सालों में भारत ने इसे कई बार समर्थन दिया है.
इसराइलियों और फ़लस्तीनियों के पवित्र शहर यरूशलम को लेकर विवाद बहुत पुराना और ग़हरा है.
यरूशलम इसराइल-अरब तनाव में सबसे विवादित मुद्दा भी है. ये शहर इस्लाम, यहूदी और ईसाई धर्मों में बेहद अहम स्थान रखता है.
पैगंबर इब्राहीम को अपने इतिहास से जोड़ने वाले ये तीनों ही धर्म यरूशलम को अपना पवित्र स्थान मानते हैं.
यही वजह है कि सदियों से मुसलमानों, यहूदियों और ईसाइयों के दिल में इस शहर का नाम बसता रहा है. हिब्रू भाषा में येरूशलायीम और अरबी में अल-कुद्स के नाम से जाना जाने वाला ये शहर दुनिया के सबसे प्राचीन शहरों में से एक है.
इस शहर को कई बार कब्ज़ाया गया है, ध्वस्त किया गया है और फिर से बसाया गया है. यही वजह है कि यहां की मिट्टी की हर परत में इतिहास की एक परत छुपी हुई है.
आज यरूशलम अलग-अलग धर्मों के लोगों के बीच विभाजन और संघर्ष की वजह से सुर्ख़ियों में रहता है. लेकिन इस शहर का इतिहास इन्हीं लोगों को आपस में जोड़ता भी है.
शहर के केंद्र बिंदू में एक प्राचीन शहर है जिसो ओल्ड सिटी कहा जाता है. संकरी गलियों और ऐतिहासिक वास्तुकला की भूलभुलैया इसके चार इलाक़ों- ईसाई, इस्लामी, यहूदी और अर्मेनियाईं- को परिभाषित करती हैं.
इसके चारों ओर एक किलेनुमा सुरक्षा दीवार है जिसके आसपास दुनिया के सबसे पवित्र स्थान स्थित हैं. हर इलाक़ें की अपनी आबादी है.
ईसाइयों को दो इलाक़ें हैं क्योंकि अर्मेनियाई भी ईसाई ही होते हैं. चारों इलाक़ों में सबसे पुराना इलाक़ा अर्मेनियाइयों का ही है.
ये दुनिया में अर्मेनियाइयों का सबसे प्राचीन केंद्र भी है. सेंट जेंम्स चर्च और मोनेस्ट्री में अर्मेनियाई समुदाय ने अपना इतिहास और संस्कृति सुरक्षित रखी है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



ब्लॉग: तीन धर्मों वाले यरूशलम की आंखोंदेखी हक़ीक़त

मैं इन दिनों इसराइल में  हूँ. यहां पहली बार आया हूं. जब से होश संभाला है यरूशलम के बारे में सुनता आया हूं और पढ़ता आया हूं.
जब आप किसी जगह के बारे में ख़ूब पढ़ते हैं और वहां पहली बार जाते हैं तो काफ़ी कुछ जाना पहचाना सा लगता है.
मैंने सोचा था कि यरूशलम के साथ भी कुछ ऐसा ही होगा. लेकिन ये शहर तो कुछ और ही है.  मैंने अब तक जो कुछ भी यहां देखा है उसके लिए मैं तैयार नहीं था. इस ऐतिहासिक शहर के बारे में आप जितना भी पढ़ें काफ़ी नहीं है.
रोम की तरह इस पुराने शहर की दीवारें, इनकी एक-एक ईंट और यहां की गालियां इस बात की गवाह हैं कि ये शहर कई बार आबाद हुआ और कई बार उजड़ा है. 
यहां लोगों का ख़ून हर शताब्दी में ख़ूब बहा है. यहां ईसा मसीह भी बख्शे नहीं गए. यहां की तंग सड़कों में से एक वया डेल्स रोज़ा पर से होकर मैं गुज़रा. ये वही सड़क है जहां से होते हुए ईसा मसीह को सूली पर चढ़ाने के लिए ले जाया गया था.
पुरानी दिल्ली की तरह प्राचीन यरूशलम भी ऊंची दीवारों के अंदर आबाद था और शहर में प्रवेश करने के किए कई दरवाज़े थे. यहां ऐसे आठ दरवाज़े हैं जिनमें से सभी आज भी मौजूद हैं. 
इन ऊंची दीवारों और मज़बूत दरवाज़ों के बावजूद 1099 में यूरोप से आकर धर्मयुद्ध करने वाले ईसाई क्रूसेडर्ज़ अंदर घुस आए थे और तीन दिनों में शहर के 40,000 मुसलमान और यहूदी नागरिकों का क़त्ल करके शहर पर क़ब्ज़ा कर लिया था.
हम उस जगह पर भी गए जहां सुल्तान सलाहुद्दीन अय्यूबी ने शहर पर मुसलमानों का दोबारा क़ब्ज़ा कराया था. हमने वो मकान भी देखे जो 1967 की अरब-इसराइल जंग से पहले आधे इसराइल में थे और आधे जॉर्डन में.
यरूशलम दुनिया के तीन धर्मों का पवित्र शहर है यानी यहूदी, मुसलमान और ईसाई धर्म का. यहां तीनों धर्मों के पवित्र स्थान हैं जिनकी यात्रा करने श्रद्धालू दुनिया भर से आते हैं. हमने ऐसा पढ़ा था और यहां आकर ऐसा देखा भी.
यहूदियों के लिए सबसे पवित्र स्थान वेस्टर्न वॉल की दीवार को चूमने वाले कुछ लोग जोश में रो भी रहे थे. ईसाइयों के प्राचीन गिरजाघर में जिस तरह से लोग श्रद्धा के साथ इबादत कर रहे थे वैसा मैंने पहले कभी नहीं देखा था.
मस्जिद अक्सा में यात्रियों में केवल श्रद्धालू ही नहीं बल्कि दुनिया भर से आए पर्यटक भी मिले.
धर्म का यहां का बोलबाला है. धार्मिक स्थलों पर लोगों का हुजूम रहता है जिनमें से कई जुनून का शिकार रहते हैं. यहां के लोग कहते हैं कि शहर में हमेशा से ही धर्म के लिए जुनून पाया जाता है.
अंदर की गलियों में लगातार दोनों तरफ़ दुकानें है. हथियारों से लैस सुरक्षाकर्मी हर जगह तैनात हैं.
दीवार के अंदर अगर एक अलग और प्राचीन दुनिया है तो इसके बाहर पूरा यरूशलम है जो आधुनिक है पूरी तरह से यहूदी अबादी. हां, पूर्वी यरूशलम में इसराइली अरब अधिक आबाद हैं.
दोनों समुदाय इसराइली नागरिक हैं लेकिन इनके बीच फ़ासले बहुत अधिक हैं. आदान-प्रदान की कमी है जिसके कारण एक दूसरे को समझने में लोग नाकाम रहते हैं.
इसराइल की आबादी 80 लाख है. दिल्ली की इससे दो गुना से थोड़ी कम आबादी है, लेकिन घनी आबादी है. फ़लस्तीनी वेस्ट बैंक और ग़ज़ा में रहते हैं जो एक दूसरे से कनेक्टेड नहीं हैं.
इसका हाल 1971 से पहले पूर्वी और पश्चिमी पाकिस्तान की तरह है. एक दूसरे से दूर इन दोनों इलाक़ों में रहने वाले कई विभाजित परिवार इसका उदाहरण हैं. वेस्ट बैंक और ग़ज़ा के लोग एक दूसरे से नहीं मिल सकते. और दोनों जगह के लोग पर्मिट के बेग़ैर एक दूसरे के इलाक़े में नहीं जा सकते.
संयुक्त राष्ट्र के अनुसार पूर्वी यरूशलम पर इसराइल का क़ब्ज़ा नाजायज़ है जबकि इसराइली सरकार के अनुसार ये इसका अटूट हिस्सा है. वो यरूशलम को इसराइल की हमेशा के लिए राजधानी मानती है. 
हाल में अमरीकी राष्ट्रपति डोनल्ड ट्रंप ने इसराइल के इस दावे को मान्यता दे दी है जिसके कारण यहां के अरब समुदाय में काफ़ी मायूसी है. संयुक्त राष्ट्र चाहता है कि दोनों एक दूसरे से समझौता करें ताकि इलाक़े में शांति हो. 
इसराइली अरब और फ़लस्तीनी अरब के बीच पुराने झगड़े को और इनके बीच हमेशा के विवाद ख़त्म करने के लिए संयुक्त राष्ट्र ने दो स्टेट का फ़ॉर्मूला उनके सामने रखा है. लेकिन अब तक इसके परिणाम कुछ नहीं निकले हैं.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



भारत और इसराइल का गोपनीय प्रेम संबंध तो नहीं?

2003 में तत्कालीन इसराइली प्रधानमंत्री एरियल शेरॉन के भारत दौरे के बाद सितंबर 2014 में न्यूयॉर्क में दोनों देश के बीच उच्चस्तरीय बैठक हुई.
तब प्रधानमंत्री मोदी से मुलाक़ात के बाद इसराइली प्रधानमंत्री बिन्यामिन नेतन्याहू ने कहा था कि अब 
 हो गया है. 
बिन्यामिन के आसमान सीमित होने वाले बयान को भारत और इसराइल के बीच चोरी छुपे प्रेम संबंध में खुलापन आने से जोड़ा गया था. 
अगले साल इसका असर भी दिखा. जुलाई 2015 में भारत ने संयुक्त राष्ट्र मानवाधिकार परिषद में इसराइल के ख़िलाफ़ निंदा प्रस्ताव की वोटिंग से ख़ुद को अलग रखा. 
भारत के इस क़दम का भारत में इसराइली राजदूत डेनियल कैरमोन ने स्वागत किया था. मोदी जब गुजरात के मुख्यमंत्री थे तो 2006 में इसराइल जा चुके थे और जब वो प्रधानमंत्री के रूप में  इसराइली पीएम नेतन्याहू से पहली बार मिले तो उन्हें बतौर राष्ट्र प्रमुख इसराइल आने का न्योता मिला. 
भारत में भी लोगों ने कहना शुरू कर दिया था कि मोदी काल में इसराइल और भारत के बीच रणनीतिक साझेदारी स्थापित मानदंडों से अलग होने जा रही है. 
लेकिन इसी महीने संयुक्त राष्ट्र की आम सभा में अमरीकी राष्ट्रपति डोनल्ड ट्रंप द्वारा यरूशलम को इसराइल की राजधानी के रूप में दी गई मान्यता को ख़ारिज करने का प्रस्ताव आया तो भारत ने इसराइल के ख़िलाफ़ वोट किया. 
भारत के इस रुख़ से पीएम मोदी की पार्टी में सुब्रमण्यम स्वामी जैसे नेताओं को तकलीफ़ भी हुई. स्वामी ने कहा कि भारत ने इसराइल के ख़िलाफ़ वोट देकर बड़ी ग़लती की है. उन्होंने कहा कि कश्मीर पर इसराइल एकमात्र ऐसा देश है जो भारत का खुलकर समर्थन करता है.   
भारत ने ऐसा तब किया जब अगले महीने यानी जनवरी के दूसरे हफ़्ते में इसराइली प्रधानमंत्री बिन्यामिन नेतन्याहू भारत दौरे पर आ रहे हैं.  क्या भारत के इस रुख़ से दोनों देशों के बीच आई गर्मजोशी को झटका लगेगा? 
भारत के पूर्व विदेश सचिव कंवल सिब्बल कहते हैं, ''भारत ने इसराइल के ख़िलाफ़ वोट कर चौंकाया नहीं है. चौंकाया तो ट्रंप ने कि अचानक यरूशलम को इसराइल की राजधानी के रूप में मान्यता दे दी. ट्रंप के इस फ़ैसले का साथ उनके सहयोगियों ने भी नहीं दिया. भारत ने बिल्कुल सोच समझकर फ़ैसला लिया है और यह कोई चौंकाने वाला नहीं है. अब तो अरब के देश भी फ़लस्तीनियों और इसराइल के बीच संतुलन बैठाकर चल रहे हैं. ज़ाहिर है भारत को भी इस तरह की स्पेस चाहिए.'' 
भारत और इसराइल के संबंधों को लेकर कहा जाता है कि दोनों देशों के बीच गोपनीय प्रेम संबंध हैं. कंवल सिब्बल कहते हैं कि यह बात अब पुरानी हो गई. उन्होंने कहा, ''दोनों देश में अब खुला प्रेम संबंध हैं. भारतीय प्रधानमंत्री वहां जा रहे हैं, इसराइली प्रधानमंत्री यहां आ रहे हैं. मोदी और नेतन्याहू के बीच कई मुलाक़ातें हो चुकी हैं. दोनों देशों के बीच रक्षा सौदों में बढ़ोतरी हुई है. अब इसमें क्या गोपनीयता है?''
यरूशलम को राजधानी बनाने की अमरीकी घोषणा को ख़ारिज करने के पक्ष में भारत समेत 128 देशों ने संयुक्त राष्ट्र की आम सभा में वोट किया. 
भारत ने भी वोट कर ज़ाहिर कर दिया है कि वो अपनी विदेश नीति के स्थापित सिद्धांतों की बुनियाद के आधार पर ही आगे बढ़ेगा. भारत का यह क़दम काफ़ी अहम है और इसकी कई वजहें भी हैं. 
नेहरूयुगीन विदेश नीति जिसमें तीसरी दुनिया की एकता और अहिंसा के सिद्धांत अहम हैं, के आधार पर भारत फ़लस्तीनियों का खुलकर समर्थन करता रहा है. भारत ने 1950 में इसराइल को एक स्टेट के रूप में मान्यता दी थी. 
1992 में भारत ने इसराइल के साथ राजनयिक संबंध स्थापित किए. हालांकि इसके बावजूद भारत ने इसराइल के साथ संबंधों को लेकर बहुत उत्साह नहीं दिखाया. 
भारत इसराइल को खुलकर गले लगाने से परहेज करता रहा. भारत का अरब के देशों के काफ़ी अच्छे संबंध रहे हैं और इस कारण भी इसराइल के साथ खुलकर आगे बढ़ने में भारत संकोच करता रहा है. अरब देशों में बड़ी संख्या में भारतीय मुसलमान काम करते हैं.   
कई विशेषज्ञ इस बात को मानते हैं कि भारत जैसे-जैसे अंतरराष्ट्रीय स्तर पर एक मज़बूत किरदार के रूप में उभरता गया वैसे-वैसै अपने हित आधारित नीतियों को अपनाता गया. शीत युद्ध की समाप्ति के बाद दुनिया ने नई करवट ली और भारत ने ख़ुद को अंतरराष्ट्रीय परिधि के मध्य में लाया. मध्य-पूर्व में भी भारत ने अपने हितों के हिसाब से नीतियों को अपनाया. 
व्यवसाय, सुरक्षा, ऊर्जा और राजनयिक हितों के लिहाज से मध्य-पूर्व भारत के लिए काफ़ी ख़ास है. भारत के 
 के अनुसार 2016-17 में अरब देशों से भारत का व्यापार 121 अरब डॉलर का रहा. 
यह भारत के कुल विदेशी व्यापार का 18.25 फ़ीसदी हिस्सा है. वहीं इसराइल के साथ भारत का व्यापार पांच अरब डॉलर का था जो कि कुल व्यापार का एक फ़ीसदी भी हिस्सा नहीं है. भारत का इसराइल के साथ सुरक्षा संबंध काफ़ी गहरे हैं जबकि अरब के देश रोज़गार, विदेशी मुद्रा और ऊर्जा के लिहाज से काफ़ी अहम हैं. 
मोदी काल में भारत, इसराइल और अमरीका इतने क़रीब आए कि इसराइल के पक्ष में कई लोग वोट की उम्मीद कर रहे थे. भारत में दक्षिणपंथी विचारधारा का इसराइल के साथ शुरू से ही सहानुभूति रही है. 
इससे पहल भारत ने गुटनिरपेक्ष देशों के बीच भी इसराइल विरोधी प्रस्तावों को हावी नहीं होने दिया है. वहीं 2015 में भारत यूएन में इसराइल के ख़िलाफ़ एक प्रस्ताव पर वोटिंग के दौरान मौजूद नहीं रहा था. 
इसी साल भारत के दौरे पर फ़लस्तीनी राष्ट्रपति महमूद अब्बास आए थे और पीएम मोदी ने फ़लस्तीनी चिंताओं का समर्थन किया था.  मोदी ने शांतिपूर्ण इसराइल के साथ संप्रभु, स्वतंत्र और एकजुट फ़लस्तीन की बात कही थी. 
इसराइल के मामले में मोदी ने तब स्पष्ट संकेत दिया जब वो इसी साल जुलाई में इसराइल के दौरे पर गए. यह किसी भी भारतीय प्रधानमंत्री का पहला दौरा था.   
हालांकि मोदी ने अरब देशों के साथ भी राजनयिक संबंधों में गर्माहट भरने में कोई कसर नहीं छोड़ी. इसराइल जाने से पहले वो क़तर, सऊदी अरब और संयुक्त अरब अमीरात का दौरा कर चुके थे. गणतंत्र दिवस पर अबु धाबी के क्राउन प्रिंस को मुख्य अतिथि के तौर पर आमंत्रित भी किया है.  
ये सब मोदी के इसराइल जाने से पहले हुआ था. इसराइल के ख़िलाफ़ वोट देकर भारत ने यह जताने की कोशिश की है कि वो मूल रूप से फ़लस्तीनियों को लेकर द्वी-राष्ट्र सिद्धांत के समाधान के साथ अब भी है. जब पीएम मोदी इसराइल के दौरे पर गए थे तो फ़लस्तीनी क्षेत्र रामल्ला नहीं गए थे. 
क्या भारत कनाडा और ऑस्ट्रेलिया की तरह वोटिंग में हिस्सा ना लेकर यरूशलम पर ट्रंप की घोषणा का विरोध नहीं कर सकता था? 
अंतरराष्ट्रीय मामलों के जानकार और बीजेपी नेता शेषाद्री चारी कहते हैं, ''इसराइल के साथ भारत अपना संबंध अमरीकी चश्मे से नहीं देख सकता. इसराइल से जो हमारे संबंध हैं उनमें कोई कमी नहीं आएगी, लेकिन हम फ़लस्तीनी चिंता को ख़ारिज नहीं कर सकते.'' 
''हम एक लोकतांत्रिक देश हैं और हमारे अपने हित हैं. जिस तरह से अमरीका ने यरूशलम को लेकर स्वतः फ़ैसला लिया हम उसका कैसे साथ दे सकते थे?''
सुब्रमण्यम स्वामी का कहना है कि इसराइल के पक्ष में वोट करना चाहिए था, क्योंकि इसराइल एकमात्र ऐसा देश है जिसने कश्मीर पर भारत का साथ दिया था.
 इस पर शेषाद्री चारी कहते हैं, ''यूएन काउंसिल में रूस ने भी कश्मीर पर वीटो किया है. हमारा साथ कई और देशों ने भी दिया है. भारत का यह फ़ैसला न तो इसराइल के लिए चौंकाने वाला है और न ही अमरीका के लिए.''  
इसराइल पर नीतियों को लेकर कांग्रेस के नेतृत्व वाली यूपीए सरकार और बीजेपी के नेतृत्व वाली एनडीए सरकार में कोई फ़र्क़ है? चारी कहते हैं, ''सरकार चाहे जो भी रहे देश में विदेश नीति, आर्थिक नीति और कूटनीति में कोई फ़र्क नहीं आता है.''
कई विशेषज्ञ भारत के इस क़दम को उस रूप में भी देख रहे हैं कि इसराइल के साथ मेलजोल बढ़ाने का मतलब मुसलमान विरोधी होना नहीं है. कई विशेषज्ञ मानते हैं कि भारत का रुख़ यथार्थवादी था और इस पर अंध हिन्दुत्व हावी नहीं हुआ. 
इसके साथ ही भारत ने यह भी संदेश दिया है कि वो विदेश नीति में किसी के मातहत होकर काम नहीं करेगा और अपने हितों को सर्वोपरि रखेगा. मध्य-पूर्व में भारत एक ख़ास स्थिति में है. भारत एक साथ इसराइल, ईरान और सऊदी तीनों के साथ संबंध रख रहा है
शीत युद्ध की शुरुआत में प्रधानमंत्री जवाहरलाल नेहरू ने 1955 के 
 में इसराइल को आमंत्रित करने पर विचार किया था. हालांकि बाद में उन्होंने इरादा बदल दिया था. शीत युद्ध के बाद दुनिया का समीकरण बदला और भारत ने इसराइल से सैन्य संबंध बढ़ाना शुरू किया. 
यह 1960 के दशक से ही शुरू हो गया था. इसराइल ने न केवल भारत को 1962, 1965 और 1971 में सैन्य मदद की बल्कि वो पहला देश था जिसने 1971 में पाकिस्तान के साथ युद्ध के बाद बांग्लादेश को मान्यता दी थी. 
अगस्त 1977 में मोरारजी देसाई के वक़्त में
. इसके बाद से दोनों देशों के बीच द्विपक्षीय संबंधों में गर्माहट आई.  
हालांकि इंदिरा गांधी अपने पिता की राह पर ही चलीं और उनकी विदेश नीति में फ़लस्तीनी क़रीबी बने रहे. इंदिरा गांधी के बेटे राजीव गांधी 1985 में संयुक्त राष्ट्र की वार्षिक आम सभा में इसराइली प्रधानमंत्री से मिले. 
किसी भी भारतीय प्रधानमंत्री की इसराइली प्रधानमंत्री से यह पहली मुलाक़ात थी. कहा जाता है कि उस वक़्त भारत पाकिस्तान के परमाणु कार्यक्रम से चिंतित था और इसलिए इसराइल के साथ जाने में संकोच को पीछे छोड़ना ठीक समझा.  
भारत में 1991 में आर्थिक उदारीकरण को अंजाम दिया गया और उसी दौरान इसराइल से औपचारिक राजनयिक संबंध भी स्थापित हुआ. देश में जब भी भारतीय जनता पार्टी की सरकार बनती है तो इसराइल से संबंध बढ़ाने की बात कही जाती है, लेकिन ऐसा नहीं है कि अरब देशों को नाराज़ कर सबंधों को आगे बढ़ाया जाता है.  
1992 में  राजनयिक संबंध स्थापित होने के बाद से 2000 में पहली बार लालकृष्ण आडवाणी एक वरिष्ठ मंत्री की हस्ती से इसराइल गए थे. उसी साल आतंकवाद पर एक इंडो-इसराइली जॉइंट वर्किंग ग्रुप का गठन किया गया. 
2003 में तत्कालीन राष्ट्रीय सुरक्षा सलाहकार ब्रजेश मिश्रा ने अमरीकी यहूदी कमिटी में एक भाषण दिया और उन्होंने इस्लामिक अतिवाद से लड़ने के लिए भारत, इसराइल और अमरीका के साथ आने की वकालत की.  
2004 में जब कांग्रेस सत्ता में आई तो इसराइल-भारत संबंध सुर्खियों से ग़ायब रहा. हालांकि ऐसा भी नहीं है दोनों देशों के संबंधों में कोई कड़वाहट आई थी. मुंबई में आतंकी हमले के बाद  इसराइल और भारत के बीच रक्षा सौदे और गहरे हुए. जब अगले महीने नेतन्याहू भारत आ रहे हैं तो उम्मीद है कि दोनों देशों के प्रेम संबंधों से गोपनीयता का पर्दा और हटेगा.   
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
और 
पर फ़ॉलो भी कर सकते हैं.) 



इसराइल: मोहब्बत के जाल में फँसाने वाली मोसाद की महिला जासूसी की कहानी

साल 1986 में दुनिया भर के अख़बारों में ये ख़बर आई कि इसराइल अपने परमाणु कार्यक्रम को आगे बढ़ा रहा है और दुनिया के कई देशों की तुलना में उसका परमाणु ज़खीरा कहीं बड़ा है. 
इसराइल के गुप्त परमाणु कार्यक्रम के बारे में दुनिया को बताने वाले शख़्स का नाम था मौर्डेख़ाई वनुनु. वनुनु को पकड़ने के लिए इसराइल ने एक गुप्त अभियान चलाया और एक महिला जासूस को उन्हें प्रेम जाल में फंसाने के लिए भेजा गया जो उन्हें लंदन से बाहर किसी और देश में ले जाएं. 
बाद में वनुनु को अगवा कर लिया गया और उन पर इसराइल में मुकदमा चलाया गया. आज भी वनुनु को इंतज़ार है कि वो एक आज़ाद व्यक्ति की तरह दुनिया घूम सकें.
आपको बताते हैं मौर्डेख़ाई वनुनु की कहानी और कैसे 'सिंडी' नाम की एक जासूस ने उन्हें पकड़ने में इसराइल की मदद की.
वनुनु 1976 से 1985 के बीच इसराइल के बीरशेबा के नज़दीक नेगेव रेगिस्तान में मौजूद डिमोना परमाणु प्लांट में बतौर टेक्निशीयन काम करते थे, जहां वो परमाणु बम बनाने के लिए प्लूटोनियम बनाते थे.
 के अनुसार, उन्होंने बेन गुरिओन यूनिवर्सिटी से दर्शनशास्त्र की पढ़ाई की. इसके बाद वो ऐसे समूहों से जुड़ने लगे, जो फलस्तीनियों के प्रति संवेदना रखते थे. 
30 साल के मौर्डेख़ाई वनुनु जल्द की सुरक्षा अधिकारियों के रडार पर आ गए और उन्हें आख़िर 1985 में नौकरी से बाहर का रास्ता दिखा दिया गया. 
लेकिन नौकरी छोड़ने से पहले उन्होंने डिमोना परमाणु प्लांट, हाइड्रोजन और न्यूट्रन बमों की करीब 60 सीक्रेट तस्वीरें लीं. और अपनी रील के साथ उन्होंने देश छोड़ दिया. वो ऑस्ट्रेलिया पहुंचे और सिडनी में ईसाई धर्म अपना लिया.
इसके बाद उन्होंने लंदन स्थित संडे टाइम्स के पत्रकार 
 से संपर्क किया और ये सीक्रेट तस्वीरें साझा कीं.
5 अक्तूबर 1986, वनुनु से मिली जानकारी के आधार पर संडे टाइम्स में लेख छपा- 
. इस एक लेख ने दुनिया में जैसे 
 कर दिया.
'न्यूक्लियर वीपन्स एंड नॉनप्रोलिफिकेशन: अ रेफरेन्स हैंडबुक' के अनुसार, अमरीकी ख़ुफिया एजेंसी सीआईए का अनुमान था कि इसराइल के पास बस 10-15 परमाणु हथियार हैं. लेकिन वनुनु के अनुसार, इसराइल के पास अंडरग्राउंड प्लूटोनियम सेपरेशन सुविधा थी और उसके पास लगभग 
 थे.
20वीं सदी चर्चित घटनाओं पर द न्यूयॉर्क टाइम्स की किताब 
 ने लिखा कि बाद में वनुनु ने आरोप लगाया कि उनके खुलासे के कारण इसराइल के तत्कालीन प्रधानमंत्री शिमोन पेरेस अमरीकी राष्ट्रपति रोनल्ड रीगन को झूठ नहीं कह सकते थे कि उनके पास कोई परमाणु हथियार नहीं हैं.
संडे टाइम्स को पूरी जानकारी देने के लिए वनुनु लंदन पहुंचे थे. लेकिन 1986 में लेख छप सके उससे पहले ही उन्हें किसी तरह ब्रिटेन से बाहर निकाल कर गिरफ्तार करने की साजिश रची गई.  ये साजिश रची इसराइल की जासूसी एजेंसी मोसाद ने.
किताब 
 के अनुसार, मोसाद ने उन्हें किसी तरह बहला कर लंदन से इटली लाने के लिए एक महिला जासूस को भेजा. उनकी कोशिश थी कि ब्रिटेन में वनुनु के साथ ज़बरदस्ती ना की जाए और वो खुद ही ब्रिटेन से बाहर निकलें ताकि कोई विवाद ना हो.
पीटर हूनम अपनी किताब 
 में लिखते हैं कि एक दिन (24 सितंबर 1986) लंदन में वनुनु ने एक सड़क पर एक सुंदर लड़की को देखा, जो खोई-खोई दिख रही थी. वनुनु ने उन्हें कॉफ़ी की दावत दी तो वो शरमाते हुए राज़ी हो गई. बातचीत के दौरान उस लड़की ने बताया कि उसका नाम 'सिंडी' है और वो एक अमरीकी ब्यूटिशियन है.
पहली मुलाक़ात में दोनों इतने घुलमिल गए कि वो साथ में घूमने जाने का प्लान बनने लगे थे. पीटर हूनम लिखते हैं कि वनुनु ने बताया था कि 'सिंडी' अपने घर का पता नहीं बताना चाहती थीं लेकिन वनुनु ने उन्हें बता दिया था कि वो द माउंटबेटन होटल के कमरा नंबर 105 में जॉर्ज फॉर्स्टी के फर्जी नाम से ठहरे हैं. 
इसके बाद एक तरफ संडे टाइम्स के साथ कहानी पर बातचीत चल रही थी तो दूसरी तरफ 'सिंडी' के साथ वनुनु की मुलाकातें बढ़ रही थीं. यहां तक कि वनुनु कुछ वक्त के लिए ब्रिटेन से बाहर जाने की योजना भी बना रहे थे और आख़िर 
 को वो 'सिंडी' के साथ रोम पहुंच गए.
पीटर हूनम के अनुसार, वनुनु के ब्रिटेन से ग़ायब होने की ख़बर के करीब तीन सप्ताह बाद न्यूज़वीक ने ख़बर छापी कि वनुनु इसराइल में हैं और वहां उन्हें 15 दिन की कस्टडी में लिया गया है.
न्यूज़वीक के अनुसार वनुनु को 'उनकी एक महिला मित्र' ने एक यॉट में बैठकर इटली में समंदर में जाने के लिए राज़ी किया था. इटली और किसी और देश की समुद्री सीमा से बाहर जाने के बाद उन्हें मोसाद के एजेंटों ने गिरफ्तार कर इसराइल को सौंप दिया था.
1986 दिसंबर में 
 ने पूर्वी जर्मनी की समाचार एजेंसी के हवाले से ख़बर दी कि 30 सितंबर को वनुनु को रोम से अगवा किया गया था.
पीटर हूनम लिखते हैं कि वनुनु ये मानने के लिए तैयार ही नहीं थे कि उनकी मित्र 'सिंडी' मोसाद एजेंट थीं. द संडे टाइम्स ने साल भर बाद 1987 में 'सिंडी' की पहचान से संबंधित एक कहानी छापी लेकिन इस पर भी वनुनु ने यकीन करने से इंकार कर दिया था.
हालांकि बाद में उन्होंने माना कि 'सिंडी' मोसाद एजेंट थी और उन्हें फंसाया गया था.
पीटर हूनम के अनुसार 'सिंडी' का असली नाम 
 है.
साल 2004 में 
 ने लिखा था कि शेरिल हैनन बेनटोव 1978 में इसराइली सेना में शामिल हुई थीं. बाद में वो मोसाद में शमिल हुईं और इसराइल के दूतावासों से जुड़ कर काम करने लगीं.
बताया जाता है कि पीटर हूनम ने इसराइल के शहर नेतन्या में शेरिल को ढूंढ निकाला, जहां वो अपने पति के साथ रह रही थीं. उन्होंने अपने 'सिंडी' होने की ख़बरों से इंकार किया और वहां से चली गईं. लेकिन पीटर ने उसकी कुछ तस्वीरें कैमरे में क़ैद कर ली थीं. इस घटना के बाद शेरिल कई साल तक नज़र नहीं आई थीं.
गोर्डन थोमस अपनी किताब 
 में लिखा है कि 1997 में शेरिल को ऑरलैंडो में देखा गया था. यहां संटे टाइम्स के एक पत्रकार के सवाल करने पर उन्होंने वनुनु को अगवा करने में अपनी भूमिका से इंकार नहीं किया था.
मौर्डेख़ाई वनुनु को 1988 में इसराइल में 18 साल के जेल की सज़ा सुनाई गई, जिसमें से उन्होंने 13 साल जेल में गुज़ारे. साल 2004 में उन्हें जेल से तो छोड़ा गया लेकन उन पर कई तरह की बंदिशें लगा दी गईं. 
लेकिन परमाणु मुक्त दुनिया बनाने में उनके सहयोग की भी जमकर तारीफ हुई. उन्हें बचाने के लिए अंतरराष्ट्रीय स्तर पर मुहिम चालू की गई.
वनुनु की आज़ादी के लिए चलाए एक 
 21 अप्रैल जेल से छूटने के बाद वनुनु सेंट जॉर्ज कैथेड्रल में रह रहे थे. वहां येरूशलम के एपिस्कोपल बिशप ने उन्हें पनाह दी थी. 11 नवंबर 2004 को लगभग 30 इसराइली सुरक्षाबलों ने उन्हें हिरासत में ले लिया. बाद में उसी रात उन्हें छोड़ गिया गया. 
लेकिन इसराइल ने उन पर पबंदिया लगाईं, जो 32 साल बाद आज भी लागू हैं. बीते साल नॉर्वे ने वनुनु को ऑस्लो में रहने के लिए शरण देने की पेशकश की थी. वनुनु की पत्नी ऑस्लो में रहती हैं. 
इसराइल ने साल 1950 में फ्रांस की मदद से नेगेव में 
 गया था. पूरी दुनिया यही मानती रही कि ये कपड़े का कारखाना है, एग्रीकल्चर सेट्शन है या फिर कोई रिसर्च केंद्र है. 
1958 में यू-2 जासूसी हवाई जहाज़ों ने आशंका जताई थी कि इसराइल परमाणु कार्यक्रम पर आगे बढ़ रहा है.  1960 में आख़िर तत्कालीन प्रधांनमंत्री डेविड बेन-गुरियोन ने डिमोना के बारे में कहा कि ये परमाणु रिसर्च केंद्र है जो 'शांतिपूर्ण उद्देश्यों' के तहत बनाया गया है.
इसराइल परमाणु कार्यक्रम पर कितना आगे बढ़ रहा है, इसका पता लगाने के लिए अमरीका से कई अधिकारियों ने इसराइल का दौरा किया. लेकिन यहां क्या हो रहा है, इसकी सही तस्वीर उन्हें नहीं मिली. 
1968 में जारी सीआईए की एक रिपोर्ट में कहा गया कि इसराइल ने परमाणु हथियार बनाना शुरू कर दिया है. बाद में वनुनु के खुलासे ने अमरीका समेत कई देशों को झकझोर कर रख दिया.
शिमोन पेरेस ने इसराइल के सीक्रेट परमाणु कार्यक्रम की शुरुआत की थी. बेन्यामिन नेतन्याहू ने साल 2016 में उनकी महत्वपूर्ण भूमिका के लिए कैबिनेट की एक अहम बैठक में कहा कि नेगेव के परमाणु संयंत्र का 
 शिमोन पेरेस के नाम पर किया जाएगा.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



वो फ़लस्तीनी लड़की, जिसने इसराइली सैनिक को चांटा मारा...

कुछ लोगों के लिए वो प्रतिरोध का प्रतीक हैं और कुछ के लिए फ़लस्तीनी प्रोपेगंडा का एक हथियार, लेकिन ये ज़रूर है कि 16 साल की वो लड़की फ़लस्तीनी क्षेत्र और इसराइल, दोनों जगह अब जाना-पहचाना चेहरा है.
अहद तमीमी को दिसंबर में इसराइल ने गिरफ़्तार किया था. उन पर एक सैनिक पर हमला करने और हिंसा भड़काने का आरोप लगा था.
बुधवार को जज ने इसराइली मिलिट्री कोर्ट के सामने सुनवाई शुरू होने तक उन्हें हिरासत में रखने का हुक़्म सुनाया.
ये मामला दिसंबर का है. इसराइली सेना के दो जवान कंधे पर बंदूक ताने खड़े हुए थे. तभी पीछे से दो फ़लीस्तीनी किशोरियां आती हैं. इनमें से एक अहद तमीमी हैं.
अहद तमीमी सैनिकों पर चिल्लाती हैं, ''बाहर निकलो. यहां से हटो.'' इस गुस्से का इसराइली सैनिकों पर जब कोई असर नहीं होता है, तब अहद तमीमी हथियारों से लैस इसराइली सैनिकों के गाल पर थप्पड़ लगाती हैं और उन्हें धक्का देती हैं. 
अहद तमीमी की इसराइली सैनिकों से मारपीट का ये वीडियो 15 दिसंबर का है और सोशल मीडिया पर वायरल हो गया था. फ़लीस्तीनी इस वीडियो को जमकर शेयर कर रहे हैं.
इस वाकये के ठीक तीन दिन बाद वेस्ट बैंक से इसराइल के अधिकारियों ने रात के अंधेरे में अहद तमीमी को गिरफ्तार कर लिया था. 
इसराइल ने अहद तमीमी के ख़िलाफ़ 12 अभियोग लगाए, जिनमें पथराव और हमला करना शामिल है. अहद तमीमी की गिरफ्तारी के बाद से कई जगह लोग उनकी आज़ादी के लिए प्रदर्शन करने लगे थे.
अहद तमीमी के परिवार का कहना है कि वो लोग कानून के दायरे में रहकर प्रदर्शन कर रहे थे. इसराइल की सेना का कहना है कि वीडियो में नज़र आ रहे सैनिक लोगों को पथराव करने से रोकने के लिए वहां तैनात थे. 
फ़लस्तीन के कई लोग अहद को इसराइल के ख़िलाफ़ विरोध का हीरो बता रहे हैं. 
अहद तमीमी के अलावा वीडियो में उनकी चचेरी बहन नूर तमीमी भी नज़र आती हैं. सैनिकों के काम में बाधा पहुंचाने के आरोप में नूर को भी गिरफ्तार कर लिया गया. 
इस वीडियो को रिकॉर्ड और सोशल मीडिया पर पोस्ट करने वाली अहद की अम्मी को भी गिरफ्तार कर लिया गया है. अहद के पिता ने आरोप लगाया कि गिरफ्तारी के वक्त इसराइली सेना ने घर पर आंसू गैस फायर की है. 
इसराइली सेना ने कहा था, ''ये वीडियो जिस जगह का है, वहां कुछ फ़लीस्तीनी लोग एक घर में इकट्ठा होकर सैनिकों पर पथराव कर रहे थे. सैनिकों ने फसादियों को इन घरों से निकाला और दरवाज़ों पर तैनात रहे ताकि ये लोग फिर से घर में दाख़िल न हो सकें. इसके बाद कुछ फ़लीस्तीनी महिलाएं सैनिकों के साथ मारपीट करने लगीं.''
सेना का कहना है कि वीडियो में दिख रहे दो लोगों में से एक सेना का कमांडर है, जिन्होंने कुछ भी प्रतिक्रिया न देकर बहुत सही तरीके से तमीमी के साथ व्यवहार किया.
वहीं अहद तमीमी के पिता ने कहा, ''वीडियो में भले ही सैनिकों का व्यवहार दयापूर्ण लग रहा हो लेकिन आम तौर पर इसराइली सेना ऐसी नहीं होती है. मेरी बेटी ने जो किया, उस पर मुझे फ़ख़्र है.''
दो साल पहले भी अहद तमीमी का एक वीडियो वायरल हुआ था. इस वीडियो में भी वो इसराइली सैनिक के हाथ को दांतों से काटती हुई दिख रही थीं.
उस वक्त इसराइली सैनिकों ने एक फ़लीस्तीनी लड़के को पकड़ा था जो कथित तौर पर सैनिकों पर पत्थर फेंक रहा था. 
अमरीकी राष्ट्रपति डोनल्ड ट्रंप के हाल ही में यरूशलम को इसराइल की राजधानी के तौर पर मान्यता देने के ऐलान के बाद फ़लीस्तीन में हिंसा की घटनाएं बढ़ी हैं.
इसराइल के प्रधानमंत्री नेतन्याहू के राजनीतिक दल से ताल्लुक रखने वाले अनत बर्को का कहना है, ''अब वो जेल में हैं तो उन्हें इसकी कीमत चुकानी होगी और ये काफ़ी बड़ी कीमत होगी.''
''मुझे ये जानकर काफ़ी बुरा लगा कि परिवार ने इसे रोकने के लिए कुछ भी नहीं किया. उनका मकसद भड़काना था और हमारे बहादुर सैनिकों ने भड़काने के बावजूद संयम दिखाया और उकसावे में नहीं आए.''
अब तमीमी के पिता बसम का कहना है, ''ज़ाहिर तौर पर मैं चिंतित हूं लेकिन मुझे अपनी बेटी पर गर्व भी है. मैं इस बात से खुश हूं कि वो प्रतिरोध की नई पीढ़ी का प्रतीक बनी.''
उन्होंने कहा, ''जो लोग कह रहे हैं कि वो ऐसा जानकर करती है और ये सब कुछ एक नाटक है, तो मैं उनसे पूछना चाहता हूं कि उन सैनिकों को हम अपने घर कैसे लेकर आए नाटक करने के लिए?''



नज़रिया- 'यहूदी-हिंदू राष्ट्र की मुहिम मज़बूत करने की गर्मजोशी'

इसराइल के प्रधानमंत्री बिन्यामिन नेतन्याहू अपने पहले दौरे पर रविवार को भारत पहुंचे. 
अपने दौरे के दौरान इसराइल के प्रधानमंत्री नेतन्याहू और भारतीय प्रधानमंत्री नरेंद्र मोदी के बीच कई मुद्दों पर चर्चा होगी. 
भारतीय प्रधानमंत्री नरेंद्र मोदी ने प्रोटोकॉल को परे रखते हुए एयरपोर्ट जाकर नेतन्याहू की आगवानी की. दोनों नेता गर्मजोशी के साथ गले मिले.  
मोदी जब इसराइल गए थे तब भी दोनों नेताओं के बीच ऐसी ही गर्मजोशी नज़र आई थी. 
भारत और इसराइल दोनों भावनात्मक तौर पर इसका फ़ायदा उठाते हैं. अगर मैं खुलकर आपको बताऊं कि इस गर्मजोशी के पीछे क्या है तो इसका यहां की आंतरिक राजनीति से ताल्लुक़ है. वहां उनके लिए बहुत ज़्यादा फ़र्क नहीं पड़ता. वो ये बता सकते हैं कि दुनिया में कि देखिए दुनिया में एक जो हिंदू बहुल लोकतंत्र है वो हमारे कितना हक़ में है.
वो यहूदी हैं आप हिंदू हैं. ये पहलू दोनों ज़्यादा उजागर करना चाह रहे हैं. 
इस तरह वहां पर यहूदी और यहां पर हिंदू राष्ट्र बनाने की जो एक मुहिम है, उसे मज़बूत करते हैं. वो चलेगा या नहीं चलेगा ये मैं नहीं जानता. जो कोशिश है, मैं वो बयान कर रहा हूं. 
प्रधानमंत्री बनने के बाद नरेंद्र मोदी करीब 20-25 देशों में गए लेकिन किसी मुस्लिम देश में नहीं गए. लेकिन धीरे-धीरे वास्तविकता सामने आई. फिर जाना शुरू किया. अब ओमान जाएंगे फिर मिस्र जाएंगे. 
शायद इनकी हिंदुत्व विचारधारा इसकी वजह रही हो. (हो सकता है वो मानते हों) जिस तरह इसराइल एक यहूदी मुल्क है जो मुसलमान मुल्कों में घिरा हुआ है वैसे ही हम एक मुस्लिम चरमपंथ का शिकार हैं, उसको एक प्वाइंट बनाकर अपने रिश्तों को और मज़बूत किया जाए. ये एक विचारधारा बहुत दिनों से चल रही थी. 
ये सत्तर के दशक की बात है हमारे दोस्त थे मनोहर सोम्बी. एक दफ़ा हम और वो इसराइल में थे, तब उन्होंने कहा था कि हमको इसराइल से रिश्ते बनाने पड़ेंगे. 
तब कांग्रेस पार्टी के कथित मुस्लिम नेता कहते थे कि इसका मुसलमान वोट के ऊपर फ़र्क पड़ेगा. 
मेरी राजीव (गांधी) से बातें हुईं. मैंने कहा मुसलमान को नौकरी चाहिए, रोटी चाहिए. इसराइल से रिश्ते या सलमान रश्दी मुद्दे नहीं हैं. आख़िर में रिश्ते जब खुले, कहीं कोई प्रतिक्रिया नहीं हुई. 
एक ज़माना वो था कि अमरीका, इसराइल और भारत की विदेश नीति के जो मुद्दे वो उठाएं, उसमें हम साथ दे देते थे. अब वो दुनिया बिखर गई है. एकध्रुवीय दुनिया अब नहीं रही. पश्चिम एशिया में अब कोई सुपर पावर नहीं है. 
इसलिए हमारे भी विकल्प खुले हैं. मसलन नितिन गडकरी अभी बात कर रहे हैं ईरान के रोडवेज़ मंत्री से. चाबहार का मामला चल रहा है. हालांकि इसराइल के और ईरान के रिश्ते अच्छे नहीं हैं. 
हमारे रिश्ते इनसे अच्छे से अच्छे होते जाएं उसमें कोई बुराई नहीं है. 
इसका हमारे दूसरे द्विपक्षीय रिश्तों पर कोई असर न पड़े और वो बात सामने दिखाई दे रही है कि ऐसा नहीं है. 
इसराइल जब बना तब हमारा रुख़ फ़लस्तीनी मुद्दों पर ज़्यादा था और अगर आपको याद हो उन दिनों में हमारे यहां जो पासपोर्ट जारी होते थे, उसमें तीन मुल्क मना थे. 
बाक़ायदा ठप्पा लग जाता था. नॉट वैलेड फॉर रिपब्लिक ऑफ साउथ अफ्रीका, सदर्न रुडेशिया और इसराइल. 
यहां तक इसराइल के ख़िलाफ एक मुहिम थी. वो ज़माना दूसरा था. उसके बाद धीरे-धीरे हमारे रिश्ते खुले. 
सबसे पहले ये लोग अहमदाबाद और गुजरात में आए. तमाम कांग्रेस की सरकारों के मुख्यमंत्री गए. इसमें चिमन भाई बहुत आगे-आगे रहे. 
ट्रिप सिंचाई के ज़रिए ये रेगिस्तान को हरा भरा बनाने में लगे थे . ये इनकी शुरू-शुरू की स्कीम थी. उन दिनों इसराइल के अंदर को-ऑपरेटिव सिस्टम था. बड़ा सोशलिस्ट सिस्टम था. 
लेकिन 1990 में सोवियत यूनियन के गिर जाने के बाद वैश्वीकरण और पूंजीवाद को बढ़ावा मिला तब इसराइल, भारत समेत कई देशों ने आर्थिक नीति बदली.  
इसके पहले एक प्रवृत्ति यहां पर थी या तो इनसे दोस्ती या फिर उनसे दोस्ती की जाए. 
लेकिन राजीव गांधी के ज़माने में इसराइल से संबंध बनाने का फ़ैसला लिया गया जिसको पीवी नरसिंह राव ने पूरा किया. उसके बाद इसराइल का डिप्लोमैटिक मिशन दिल्ली में खोला गया और हिंदुस्तान से भी एक राजनयिक गए.  
फिर भारत अमरीका के करीब आ गया. लोगों का ये कयास है कि शायद बीजेपी के ज़माने में हिंदुस्तान और इसराइल के रिश्ते ज़्यादा बढ़े हैं. 
दरअसल, ये रिश्ते सबसे ज़्यादा मनमोहन सिंह के ज़माने में बढ़े. 



इसराइल में बसे भारतीय





26/11 मुंबई हमला: मौत के मुंह से कैसे निकला था मोशे?

साल 2008 में मुंबई में हुए चरमपंथी हमले में अपने माता-पिता को खोने वाले मोशे हॉल्ज़बर्ग उस घटना के बाद पहली बार मुंबई आए हैं. 
मोशे तब दो साल के थे जब मुंबई में चरमपंथी हमले हुए थे. घटना के 9 साल बाद मोशे के भारत आने की चर्चा खूब है. 
हमले में मोशे के माता-पिता की मौत कैसे हुई और मोशे कैसे बचा? ये सवाल बहुत से लोगों के ज़ेहन में है. 
26 नवंबर 2008 को रात में करीब पौने 9 बजे चार चरमपंथियों ने नरीमन हाउस पर हमला बोला. 
उन्होंने कई इसराइली नागरिकों को बंधक बना लिया था. जिनमें से कुछ की हत्या कर दी थी. उनमें मोशे के माता-पिता भी थे. 
हमले में मुंबई स्थित खबाड हाउस में मोशे के पिता गैवरिएल हॉल्ज़बर्ग और मां रिवका को उसके सामने ही गोली मारी गई थी. 
माता-पिता की खून से सनी लाशों के बीच दो साल का मोशे रोता रहा. 
जब हमलावरों ने गोली चलाई तब मोशे की देखभाल करने वाली आया सैंड्रा सैमुएल खबाड हाउस के निचले हिस्से में थीं. 
लगातार गोलियां चलने की आवाज़ आती रही और ऊपर क्या हो रहा है इसके बारे में किसी को कुछ पता नहीं चल रहा था. 
जब गोलियों की आवाज़ थमी तो सैंड्रा ने मोशे के रोने की आवाज़ सुनी. 
किसी तरह छुपते हुए सैंड्रा उस कमरे में पहुंची जहां गैवरिएल और रिवका की हत्या की गई. तब तक हमलावर सीढ़ियों से ऊपर जा चुके थे. 
सैंड्रा ने देखा कि अपने माता-पिता की लाशों के बीच मोशे खून से नहाया पड़ा है और रो रहा है. 
सैंड्रा ने चुपचाप मोशे को उठाया और कंबल में लपेटकर वहां से भागने में कामयाब रही. 
मूल रूप से गोवा की रहने वाली सैंड्रा लंबे समय से गैवरिएल और रिवका के यहां काम करती थी. गैवरिएल यहूदी धार्मिक नेता के तौर पर भी काम कर रहे थे. 
माता-पिता की मौत के बाद मोशे को उसके नानी-नानी के हवाले किया गया तो सैंड्रा भी साथ गई. 
सैंड्रा को पहले इसराइल का वीजा मिला और फिर 2010 में उन्हें वहां की नागरिकता मिल गई. 
सैंड्रा ने मोशे के वयस्क होने तक उसकी देखभाल का फ़ैसला लिया है.
मोशे के नाना रब्बी रॉशनबर्ग ने बीबीसी से बातचीत में कहा कि मोशे अभी छोटा बच्चा है. 
जब वो 20-22 साल का हो जाएगा तब वो उसे वापस मुंबई जाकर अपने माता-पिता की तरह अच्छा काम करने को कहेंगे. 
रिवका के पिता ने उनके अंतिम संस्कार के समय बताया था कि वो पांच महीने से गर्भवती थीं. मोशे अपने माता-पिता की तीसरी संतान हैं. 
उसके पहले गैवरिएल हॉल्ज़बर्ग और रिवका के दो बच्चे हुए लेकिन स्वास्थ्य कारणों से वो ज़्यादा दिन जीवित नहीं रहे. 
गैवरिएल और रिवका का अंतिम संस्कार यरूशलम में 2 दिसंबर 2008 को हुआ. 
मुंबई में 2008 के चरमपंथी हमलों में निशाना बने यहूदी सेंटर को छह साल बाद साल 2014 में खोला गया था.
हमलों के दौरान बंदूकधारियों ने इस इमारत पर भी धावा बोला था, जिसमें छह यहूदियों की मौत हो गई थी.
इसराइल दौरे पर गए भारतीय प्रधानमंत्री नरेंद्र मोदी ने यरुशलम में एक बच्चे से ख़ासतौर पर मुलाक़ात की थी.
यरूशलम में इसराइली प्रधानमंत्री बिन्यामिन नेतन्याहू और भारतीय प्रधानमंत्री नरेंद्र मोदी की मौजूदगी में मोशे ने मोदी के नाम एक लिखित संदेश पढ़ा था.
इसमें उन्होंने कहा, "डियर मिस्टर मोदी, मैं आपको और भारत के लोगों को प्यार करता हूं. मुझे खेलना पसंद है, मैं एक अच्छा छात्र बनने की कोशिश करूंगा. प्लीज़ मुझे इसी तरह प्यार करते रहें...मैं उम्मीद करता हूं कि कभी मुंबई आ सकूंगा..."
इसके जवाब में मोदी ने मोशे को भरोसा दिलाया था कि वो जब चाहें भारत आ सकते हैं.



मोशे के घर पहुंचा बीबीसी





अपने ऑडियो टेप पर इसराइली पीएम नेतन्याहू के बेटे ने मांगी माफ़ी

इसराइल के प्रधानमंत्री बिन्यामिन नेतन्याहू के बेटे ने अपना एक 
सामने आने के बाद माफ़ी मांग ली है. 
इस टेप में वो अपने पिता के एक विवादित गैस सौदे में भूमिका को लेकर शेख़ी बघार रहे हैं.
ऑडियो में 26 वर्षीय याइर नेतन्याहू गैस टायकून कोबी मैमोन के बेटे ओरी से एक वेश्या पर खर्च करने के लिए पैसे उधार मांग रहे हैं.
2015 के बताए जा रहे इस टेप में याइर कह रहे हैं, "ब्रो, मेरे पिता ने तुम्हारे लिए 20 अरब डॉलर का सौदा करवाया है और तुम मुझे 400 शेकेल उधार नहीं दे सकते."
अब माफ़ी मांगते हुए याइर ने कहा है कि ये शराब के नशे में कहा गया एक बुरा चुटकुला था.
ये टेप ऐसे समय में सामने आया है जब इसराइली पुलिस प्रधानमंत्री नेतन्याहू के ख़िलाफ़ भ्रष्टाचार के मामलों की जांच कर रही है. नेतन्याहू ने सभी तरह के आरोपों को ख़ारिज किया है.
नेतन्याहू परिवार के वक़ीलों ने इस रिकॉर्डिंग के चैनल 2 पर प्रसारण को रोकने के प्रयास किए थे. हालांकि चैनल ने उनके आग्रह को ख़ारिज कर दिया.
माना जा रहा है कि ये रिकॉर्डिंग क़रीब ढाई साल पहले उस समय की गई थी जब याइर ओरी के साथ तेल अवीव में घूम रहे थे. वो सरकार से मिली बख़्तरबंद कार में घूम रहे थे.
इस टेप में दोनों दोस्त हिब्रू भाषा में वेश्याओं और ख़र्च किए गए पैसों के बारे में बात कर रहे हैं.
याइर नेतन्याहू शिकायती लहजे में कहते हैं कि ओरी मैमोन उन्हें वेश्या पर खर्च करने के लिए उधार नहीं देंगे भले ही उनके पिता को सौदे से फ़ायदा हुआ हो. 
याइर कहते हैं, "ब्रो, तुम्हें मुझे पैसे देने चाहिए, मेरे पिता ने तुम्हारे पिता के लिए बेहतरीन सौदा किया, ब्रो. वो लड़े, संसद में लड़े ब्रो."
अब सफ़ाई देते हुए याइर ने कहा है, "मैंने जो ओरी मैमोन के बारे में कहा है वो सिर्फ़ एक बुरा चुटकुला था, जिसका मक़सद उनका मज़ाक बनाना था, कोई भी समझदार व्यक्ति ये बात समझ सकता है. मैंने कभी भी गैस सौदे में दिलचस्पी नहीं ली है न ही मुझे इसके बारे में कोई जानकारी है."
उन्होंने ज़ोर देकर कहा है कि ये शराब के नशे में की गई बातचीत है और ये उनके चरित्र को नहीं दर्शाती है.
बिन्यामिन नेतन्याहू के कार्यालय की ओर से कहा गया है कि उनका कोबी मैमोन से कोई संबंध नहीं है और उन्हें अपने बेटों के संबंधों के बारे में कोई जानकारी नहीं थी.
प्रधानमंत्री कार्यालय की ओर से जारी बयान में कहा गया है, "याइर को गैस सौदे के बारे में कोई जानकारी नहीं है, और अगर उन्होंने इस बारे में कोई टिप्पणी की भी है तो ऐसा मज़ाक में ही किया है."



पांच वजहों से ऐतिहासिक रहेगी मोदी की इसराइल यात्रा

प्रधानमंत्री नरेंद्र मोदी को इसराइल की ऐतिहासिक यात्रा पर गहरी दोस्ती के साथ: बिन्यामिन नेतन्याहू
संमदर किनारे खींची गई मोदी और नेतन्याहू की तस्वीर पर लिखे ये शब्द भारतीय प्रधानमंत्री की इसराइल यात्रा के बारे में काफी कुछ बयान कर देते हैं.
और क्यों न करें. इसराइल के प्रधानमंत्री नेतन्याहू यूं ही तो नहीं नरेंद्र मोदी के दौरे को ऐतिहासिक बता रहे थे.
ऐसी कई कारण हैं, जिनकी वजह से मोदी का इसराइल दौरा लंबे समय तक याद किया जाएगा. गुरुवार को ये यात्रा समाप्त कर मोदी जर्मनी के लिए रवाना हो गए.
पहली वजह तो ये है कि सत्तर सालों में पहली बार भारत का कोई प्रधानमंत्री इसराइल के दौरे पर गया था. 
इसकी सबसे बड़ी वजह भारत की अपनी घरेलू स्थिति रही है. 
दरअसल इसराइल और फ़लीस्तीनी क्षेत्र का विवाद भारत की आज़ादी से भी पुराना है और भारत हमेशा से अरब देशों का हिमायती रहा है.
इसराइल से संबंध जब शुरू हुए उसके बाद देश में गठबंधन सरकारों का दौर शुरू हो गया था और कोई भी दल राजनीतिक वजहों से ये जोखिम नहीं उठाना चाहता था.
मोदी के इस दौरे को दोनों देशों के प्रधानमंत्रियों की पर्सनल केमिस्ट्री की वजह से भी याद किया जाएगा.
मोदी जहां भी गए तकरीबन हर जगह हर फ्रेम में बिन्यामिन नेतन्याहू उनके साथ दिखे.
समंदर किनारे वाली वो तस्वीर भी रेत पर निशान छोड़ने वाली कही जा सकती है. यहां तक कि नेतन्याहू प्रोटोकॉल तोड़कर मोदी को विदा करने एयरपोर्ट तक गए. 
प्रधानमंत्री नरेंद्र मोदी इस यात्रा में यरुशलम भी गए जहां उनकी 11 वर्षीय मोशे से ख़ास मुलाकात हुई. 
मोशे ने 2008 के मुंबई हमले में अपने मां-बाप को खो दिया है. तब चरमपंथियों ने चबाड हाउस पर भी हमला किया था जिसमें बेबी मोशे की जान किसी तरह बच गई थी. 
बेबी मोशे की नैनी ने उसे बचाने में अहम भूमिका अदा की थी. वे अब इसराइल के अफुला में अपने दादा-दादी के साथ रहते हैं.  
इसराइल बीते 15 से 20 साल में भारत को रक्षा उपकरण देने के मामले में चौथा सबसे बड़ा देश बन चुका है. अमरीका, रूस और फ़्रांस के बाद इसराइल का नंबर आता है. 
इसराइल ने भारत को कई तरह के मिसाइल सिस्टम, रडार और हथियार दिए हैं. इसराइल अपने आप बहुत बड़े प्लेटफ़ॉर्म और जहाज़ नहीं बनाता. 
लेकिन वो मिसाइल और रडार सिस्टम बनाता है. बीते डेढ़ दशक में भारत की इन पर निर्भरता बढ़ी है. 
दोनों देशों के द्विपक्षी संबंधों को मजबूत करने के लिए मोदी और नेतन्याहू ने सात समझौतों पर दस्तखत किए हैं.
ये समझौते विज्ञान, टेक्नॉलॉजी, पानी के प्रबंधन, रिसर्च और अंतरिक्ष विज्ञान के क्षेत्र में किए गए हैं.
चरमपंथ और आतंकवाद का मिलकर मुकाबला करने के लिए भी दोनों देशों के बीच समझौता हुआ है.
"आई फ़ॉर आई. इसका मतलब है इसराइल के लिए इंडिया और इंडिया के लिए इसराइल," इसराइल से भारत के संबंधों को रेखांकित करते हुए दिए गए मोदी के इस बयान से काफी कुछ साफ हो जाता है. 



जिसने 6 दिन में बदल दिया मध्य पूर्व का नक्शा

50 साल पहले इसराइल और उसके पड़ोसी अरब देशों के बीच युद्ध छिड़ा था. यह युद्ध केवल छह दिन जारी रहा, लेकिन उसका असर आज भी देखा जा सकता है.
साल 1948 में इसराइल के अरब पड़ोसियों ने नए स्थापित हुए इस देश के वजूद को मिटाने के लिए एक नाकाम हमला किया था. मिस्र की फ़ौज को पीछे हटाना पड़ा, लेकिन ज़मीन के एक टुकड़े में चारों तरफ से घिर कर रह गई फौज की एक टुकड़ी ने आत्मसमर्पण करने से इनकार कर दिया था.
मिस्र और इसराइल के नौजवान अफ़सरों के एक ग्रुप ने इस गतिरोध को तोड़ने की कोशिश की.
उनमें इसराइल के एक सैनिक परिवार से ताल्लुक रखने वाले 26 वर्षीय यित्ज़ाक रॉबिन और मिस्र के 30 वर्षीय मेजर गमाल अब्दुल नासिर भी थे. रॉबिन दक्षिणी मोर्चे पर इसराइल की युद्ध कार्रवाई का नेतृत्व कर रहे थे.
नाज़ियों द्वारा 60 लाख यहूदियों के नरसंहार के कुछ साल बाद पवित्र भूमि पर यहूदी राज्य की स्थापना का सपना पूरा हो गया था.
फ़लस्तीनियों ने साल 1948 की इस घटना को 'अल-नकबा' या 'विनाश' का नाम दिया. साढ़े सात लाख फ़लस्तीनियों को उनकी ज़मीन से बेदखल करके इसराइल अस्तित्व में गया और उन फ़लस्तीनियों को कभी लौटने नहीं दिया गया.
अरबों की इसराइल के हाथों शिकस्त एक ऐसी राजनीतिक सूनामी जैसी घटना थी जिसके बाद से ये क्षेत्र अभी तक अस्थिर बना हुआ है.
हार से शर्मिंदा फ़ौज ने मुल्क की सत्ता पर कब्ज़ा कर लिया. सीरिया में सैन्य तख़्तापलट की घटनाएं लगातार होने लगीं. युद्ध के चार साल बाद नासिर के नेतृत्व में नौजवान अफ़सरों के एक गुट ने मिस्र के सुल्तान को सत्ता से बेदखल कर दिया.
साल 1956 में नासिर राष्ट्रपति बने. इसी साल उन्होंने ब्रिटेन, फ़्रांस और इसराइल की परवाह न करते हुए स्वेज नहर का राष्ट्रीयकरण कर दिया और इस तरह वो अरब देशों के हीरो बन गए.
उधर, इसराइल में यित्ज़ाक रॉबिन का सेना का मिलिट्री करियर जारी रहा. 1967 वे फौज़ के सबसे आला ओहदे पर पहुंच गए. 
अरब इस हार से तब तक उबर नहीं पाए थे. इसराइल यह कभी भूल नहीं सका कि उसके पड़ोसी देशों ने उसे जड़ से मिटाने की कोशिश की थी. दोनों ही पक्ष ये अच्छी तरह से जानते थे कि अगली लड़ाई अभी या बाद में कभी न कभी ज़रूर होगी.
इसराइल और अरब पड़ोसियों के लिए आपसी नफ़रत और एक-दूसरे को संदेह की नज़र से देखने के लिए कई कारण मौजूद थे.
1950 और 1960 के दशकों में शीत युद्ध ने अविश्वास और तनाव के माहौल में आग में घी डालने का काम किया.
सोवियत संघ ने मिस्र को आधुनिक लड़ाकू विमान दिए. इसराइल की अमेरिका के साथ क़रीबी दोस्ती थी, लेकिन यह तब तक अमरीकी रक्षा सहायता प्राप्त करने वाला सबसे बड़ा देश नहीं बना था. 
1960 में इसराइल ने फ़्रांस से विमान और ब्रिटेन से टैंक हासिल किए.
1948 के बाद इसराइल ने अपनी स्थिति मज़बूत करने के लिए अथक मेहनत की. उसने दस लाख से ज़्यादा यहूदी आप्रवासियों को आबाद किया. इसराइल आने वालों के लिए सेना में सेवा देना एक अनिवार्य शर्त थी.
इसराइल ने जल्दी ही एक घातक फ़ौज तैयार कर ली और 1967 में वह परमाणु हथियार हासिल करने के क़रीब पहुंच गया.
इसराइल में पैदा होने वाले नए इसराइली जिन्हें 'सब्रास' (हिब्रू में एक खट्टे फल का नाम) कहा जाता था, विभिन्न देशों में बसे यहूदियों की अतीत में की गई ग़लतियों को न दोहराने के लिए प्रतिबद्ध थे.
रॉबिन को इसराइली फ़ौज पर पूरा भरोसा था. उनका मिशन हर युद्ध जीतना था और इसराइल एक भी युद्ध में हार बर्दाश्त नहीं कर सकता था.
मिस्र की सेना और उसके सहयोगी सीरिया की फ़ौज कम प्रशिक्षित थी. फिर भी वे बड़े-बड़े दावे करने लगे और ये भूल बैठे कि 1956 में स्वेज नहर संकट में मिली राजनीतिक जीत से पहले उन्हें सैन्य हार का भी सामना करना पड़ा था.
नासिर ने पूरे अरब जगत पर ध्यान केंद्रित रखा. उनका विचार था कि अरबों के राष्ट्रीय गौरव को बहाल कर इसराइल का बदला लिया जा सकता है.
उन्होंने अपने सबसे क़रीबी फ़ील्ड मार्शल अब्दुल हकीम आमिर को मिस्र की फ़ौज का कमांडर-इन-चीफ़ बना दिया.
मिस्र एक प्राचीन देश था जिसे इसराइल जैसे आक्रामक देश से असुरक्षा का कोई एहसास नहीं था.
अब्दुल हकीम आमिर का सबसे महत्वपूर्ण मिशन था नौजवान अफ़सरों को संतुष्ट रखकर सेना के लिए उनकी वफ़ादारी सुनिश्चित करना. इस रोल को उन्होंने बड़ी कुशलता के साथ निभाया भी.
सेना की लड़ने की क्षमता में सुधार उनकी प्राथमिकताओं में नहीं था.
साल 1967 तक मिस्र यमन की लड़ाई में शामिल हो चुका था जो उसका अपना वियतनाम बन गया. वे बेहतर ढंग से युद्ध नहीं कर सके, लेकिन नासिर आमिर की जगह कोई बेहतर जनरल नहीं ला सकते थे.
सीरिया की सेना भी राजनीति का शिकार हो चुकी थी और वह सोवियत संघ का परजीवी देश बन गया था और वहाँ कई जनरल फ़ौजी बग़ावतों के फलस्वरूप सत्ता में आए.
अरब लोग राष्ट्रीयता, समाजवाद और एकता की बहुत बात करते थे, लेकिन वास्तव में वह बुरी तरह बंटे हुए थे. सीरिया और मिस्र का शीर्ष नेतृत्व अपने ख़िलाफ़ षड्यंत्र की शिकायत करता था. उनका कहना था कि जॉर्डन और सऊदी अरब के सुल्तान ये साज़िश कर रहे हैं.
सऊदी अरब और जॉर्डन को ये संदेह था कि मिस्र और और सीरिया के लोकप्रिय सैनिक तानाशाह पूरी अरब दुनिया में क्रांतिकारी भावनाओं को भड़का सकते थे.
जॉर्डन के शाह हुसैन ब्रिटेन और अमरीका के क़रीबी सहयोगी थे. जॉर्डन वह एकमात्र इस्लामी देश है जो 1948 की लड़ाई में विजेता रहा था.
शाह हुसैन के दादा शाह अब्दुल्ला के यहूदी एजेंसी से ख़ुफ़िया रिश्ते थे. ये एजेंसी ब्रितानी प्रभुसत्ता वाले फ़लस्तीनी क्षेत्रों में यहूदियों का प्रतिनिधित्व करती थी. 
1948 में ब्रिटेन की वापसी के बाद इस धरती को आपस में बांट लेने की योजना पर वे काम कर रहे थे.
साल 1951 में एक फ़लस्तीनी राष्ट्रवादी ने शाह अब्दुल्ला की अल अक्सा मस्जिद में हत्या कर दी. 
15 साल के राजकुमार हुसैन ने अपने दादा की हत्या होते देखा और उसके अगले दिन पहली बार बंदूक उठाई. एक साल बाद वो सुल्तान बन गए.
साल 1948 के युद्ध के बाद जॉर्डन और इसराइल क़रीब तो आए, लेकिन इतने क़रीब नहीं आ सके कि शांति संभव हो सके. 
शाह हुसैन के दौर में भी गुप्त वार्ता जारी रही. वो जॉर्डन की कमज़ोरियां जानते थे.
इसका अधिकांश क्षेत्र रेगिस्तान में शामिल था और उसकी बहुसंख्यक आबादी असंतोष पीड़ित फ़लस्तीनी शरणार्थियों में शामिल थी.
साल 1967 का युद्ध अरब और इसराइली फ़ौज के बीच लंबे तनाव और भयानक सीमा-संघर्ष के बाद शुरू हुआ.
मिस्र और इसराइल के बीच सीमा आमतौर शांतिपूर्ण रही. इसराइल की उत्तरी सीमा पर स्थिति लगातार तनावपूर्ण बनी हुई थी. यहां विवादित क्षेत्रों और जॉर्डन नदी के पानी का रुख़ मोड़ने की मिस्री सेना की कोशिशों की वजह से झड़पें होती रहती थीं.
सीरिया ने फ़लस्तीनी गुरिल्ला लड़ाकों को पनाह दे रखी थी जो इसराइल के अंदर हमले करते रहते थे.
पश्चिमी ताकतों को ये अच्छी तरह से पता था कि मध्य पूर्व में 1967 की लड़ाई में किसका पलड़ा भारी रहेगा. अमरीका के जॉइन्ट चीफ़ ऑफ़ स्टाफ़ का कहना था कि इसराइल कम से कम अगले पांच साल तक किसी भी अरब गठबंधन की फ़ौज का अकेले सामना कर सकता है.
1967 में तेल अवीव में तैनात एक ब्रिटिश सैनिक अफ़सर ने इसराइली सेना के बारे में एक रिपोर्ट में कहा था कि कमान, प्रशिक्षण, रक्षा उपकरणों और रसद के मामले में इसराइली सेना युद्ध के लिए उतनी तैयार है जितनी पहले कभी नहीं रही.
उच्च प्रशिक्षित, अनुशासित, सख़्त इसराइली सैनिकों में अपने देश की रक्षा के लिए लड़ने का जज़्बा ज़ोरों पर था और वे युद्ध में जाने के लिए तैयार थे.
सीमा पर हो रही झड़पों ने तनाव को भड़का दिया. फ़लस्तीनी गुरिल्ला लड़ाके बाड़ तोड़कर सीमा के अंदर आ गए. इसराइल ने इस हमले को 'आतंकवाद' करार देकर निंदा की और ऐसे हमले रोकने के लिए उसने भरपूर जवाबी कार्रवाई की.
जॉर्डन के कब्ज़े वाले वेस्ट बैंक के सामुआ गांव में इसराइल ने नवंबर, 1966 में बड़ा धावा बोला. इसके बाद इसराइल के अंदर एक बारूदी सुरंग का धमाका हुआ.
वेस्ट बैंक के फ़लस्तीनी इलाके में इसराइली सैन्य कार्रवाई पर बहुत रोश था. शाह हुसैन भौचक्के रह गए. उन्होंने अमरीकी ख़ुफिया एजेंसी सीआईए को बताया कि वह तीन साल से इसराइल के साथ गुप्त बातचीत कर रहे हैं और उनके इसराइली वार्ताकार ने कार्रवाई के दिन वाली सुबह भी यह आश्वासन दिया था कि जवाबी कदम नहीं उठाया जाएगा.
अमरीका का रवैया सहानुभूतिपूर्ण था. उन्होंने संयुक्त राष्ट्र सुरक्षा परिषद में पेश किए गए इस संकल्प का भी समर्थन जिसमें समोआ हमले की निंदा की गई.
शाह हुसैन ने वेस्ट बैंक में मार्शल लॉ लागू कर दिया और उन्हें लगभग यह विश्वास हो गया था कि ग़म और गुस्से का शिकार फ़लस्तीनी उनका तख़्ता पलट कर देंगे.
उन्हें यह डर पैदा हो गया कि उनकी सेना में नासिर समर्थक सैन्य अफ़सर उनके ख़िलाफ़ विद्रोह कर देंगे और इसे बहाना बनाकर इसराइल वेस्ट बैंक को हड़प कर जाएगा.
वह मध्य पूर्व की दूसरी राजशाहियों जैसा अंजाम नहीं चाहते थे. इराक़ के सुल्तान शाह फ़ैसल को उनके ही राजमहल के अहाते में फ़ौजी बग़ावत के दौरान गोली मार दी गई थी. शाह फ़ैसल जॉर्डन के शाह हुसैन के भाई और दोस्त भी थे.
सीरिया और इसराइल की सीमा पर बढ़ते तनाव के चलते युद्ध के बादल गहरे होते दिख रहे थे. शाह हुसैन के बारे में अमरीकियों को भी भरोसा था कि वो फ़लस्तीनियों की छापामार कार्रवाई रोकने की भरपूर कोशिश कर रहे हैं, लेकिन सीरिया इन्हें बढ़ावा दे रहा था.
इसराइल विवादित क्षेत्रों पर अपने दावों को आक्रामक तरीके से आगे बढ़ा रहा था. वह असैनिक क्षेत्रों में बख़्तरबंद ट्रैक्टरों से घास की कटाई कर रहा था.
सात अप्रैल 1967 को सीरिया और इसराइल में युद्ध शुरू हो गया. इसराइल की सेना ने सीरियाई सेना को भारी नुकसान पहुंचाया.
अगली सुबह एक ब्रिटिश राजनयिक के अनुसार येरूशलम में इसराइली फ़ौज की ताकत और अरबों की बेबसी पर हैरान फ़लस्तीनी नौजवान ये कहते दिखे कि मिस्र के लोग कहाँ हैं. नासिर पर कार्रवाई के लिए दबाव बढ़ रहा था.
इसराइल राष्ट्रीय गौरव की भावना से समर्पित था, लेकिन कुछ राजनीतिज्ञ और सैनिक अफ़सर परेशान थे. इसराइली संसद के गलियारे में सेना के पूर्व चीफ़ ऑफ आर्मी स्टाफ़ मोशे डेयान का आमना-सामना जनरल एज़र वाइज़मैन से हुआ. वाइज़मैन रॉबिन के नंबर दो थे. मोशे ने उनसे पूछा, 'आप होश में तो हैं? आप तो देश युद्ध में धकेल रहे हैं?'
सीरिया और फ़लस्तीनी गुरिल्ला लड़ाके इसराइल को भड़काने की हर मुमिकन कोशिश कर रहे थे और इसराइल हर उकसावे का भरपूर जवाब देने के लिए तैयार था.
मिस्र और सीरिया को दिख रहा था और ब्रिटेन और अमेरिका भी समझ रहे थे कि इसराइल बड़े युद्ध की योजना बना रहा है.
एक समाचार एजेंसी की रिपोर्ट में इसराइली सैनिक सूत्रों के हवाले से कहा गया कि अगर फ़लस्तीनियों द्वारा कार्रवाई जारी रही तो इसराइल सीमित सैन्य कार्रवाई करेगा जिसका उद्देश्य दमिश्क में सीरियाई सैनिक सत्ता का तख्तापलट होगा.
इस ख़बर का स्रोत सेना के ख़ुफ़िया प्रमुख ब्रिगेडियर जनरल एहरोन ऐरो थे. रिपोर्ट के मुताबिक उन्होंने सीरियाई सरकार के तख्तापलट को एक अहम संभावित कदम करार दिया. इस ख़बर को सीरिया और इसराइली मीडिया, दोनों ने बड़ी गंभीरता से लिया.
और फिर सोवियत संघ के हस्तक्षेप ने सब कुछ बदल गया. 13 मई को मॉस्को ने काहिरा को साफ़ शब्दों में चेतावनी दी कि इसराइल सीरिया से लगी अपनी सीमा पर सैनिक एकत्रित कर रहा है और वह एक हफ्ते के भीतर सीरिया पर हमला कर देगा.
इस सवाल पर उस दिन से चर्चा हो रही है कि आखिर सोवियत संघ ने इस युद्ध में पहली गोली क्यों चलाई थी.
दो इसराइली इतिहासकारों इसाबेला गिनोर और गिडयोन रेमेज़ का मानना ​​है कि सोवियत संघ ने जानबूझ कर विवाद शुरू किया था. 
इन दोनों का कहना है कि वास्तव में सोवियत संघ इसराइल के परमाणु हथियारों की परियोजना को रोकना चाहता था और इस लड़ाई में अपनी सेनाएं भेजने तक के लिए तैयार था.
इस समय मध्यम स्तर के एक सोवियत अधिकारी ने अमरीकी खुफिया एजेंसी सीआईए को बताया था कि सोवियत संघ अरबों को उकसा रहा था कि वह अमरीका के लिए समस्याएं पैदा करें. तब अमरीका को वियतनाम में एक बड़ी समस्या का सामना करना पड़ा था और यदि मध्य पूर्व में एक नई जंग छिड़ जाती तो अमरीका के लिए एक नया सिरदर्द पैदा हो सकता था.
सच तो यह है कि इन दिनों इसराइल और अरब पड़ोसियों को किसी के भड़काने की ज़रूरत भी नहीं थी. इसलिए दोनों पक्षों ने इस लड़ाई में छलांग लगा दी जिसकी उम्मीद दोनों एक समय से कर रहे थे.
सोवियत संघ की ओर से चेतावनी दिए जाने के महज़ 24 घंटे बाद मिस्री सेना के कमांडर फ़ील्ड मार्शल आमिर ने अपनी सेना को युद्ध के लिए पूरी तरह तैयार रहने का आदेश दिया.
सेना के चीफ़ ऑफ ऑपरेशन जनरल अनवर अल-कादी ने अपने कमांडर बताया कि देश की आधी से अधिक सेना यमन में उलझी हुई है और इस समय उनकी फ़ौज इसराइल के साथ लड़ने में बिल्कुल असमर्थ है.
इस पर आमिर ने जनरल अनवर को एक बार फिर आश्वासन दिया कि लड़ाई योजना का हिस्सा है ही नहीं, बल्कि सीरिया को मिल रही इसराइली धमकियों के जवाब में केवल शक्ति 'प्रदर्शन' करना चाहते हैं.
दो दिन बाद मिस्र ने इसराइल से जुड़ी सीमा पर 1956 से तैनात संयुक्त राष्ट्र पर्यवेक्षकों को निकाल कर और अपनी सेना को सिनाई में तैनात कर खुद को आने वाले संकट के जाल में फंसा लिया.
इस समय इसराइली फ़ौज के सिर पर सीरिया सवार था, इसलिए उन्होंने मिस्र के साथ धैर्य दिखलाया.
इस समय श्लोमो गाज़ित सेना के ख़ुफ़िया प्रमुख थे. उन्होंने अमरीकी राजनयिकों को बताया कि इसराइल को मिस्र के आक्रामक व्यवहार पर बहुत आश्चर्य हुआ है.
लेकिन ये महज़ एक 'झांसा' था. इसराइल मिस्र की धमकियों को तभी गंभीरता से लेता जब मिस्र सागर लाल सागर के रास्ते को इसराइल के लिए बंद नहीं कर देता.
मिस्र में इसराइल के ख़िलाफ भावनाओं को हवा देने में नासिर के पसंदीदा रेडियो स्टेशन 'वॉल्यूम अल अरब' ने भी महत्वपूर्ण भूमिका निभाई थी.
काहिरा के इस रेडियो स्टेशन का प्रसारण पूरे मध्य पूर्व में सुना जाता था और यह नासिर की विदेश नीति का एक महत्वपूर्ण औज़ार बन गया था.
इसराइल ने नासिर के संयुक्त राष्ट्र पर्यवेक्षकों को निकालने और सिनाई में अधिक सेना भेजने के फ़ैसले पर कोई विशेष प्रतिक्रिया व्यक्त नहीं की. इसलिए नासिर ने इसराइल को और उकसाने के लिए 22 मई को तिरान के रास्ते से इसराइली जहाज़ों का आना-जाना बंद कर दिया. एलात बंदरगाह तक इसराइल की पहुंच पर लगी रोक इससे पहले 1956 में हटाई गई थी.
सिनाई रेगिस्तान के हवाई अड्डे पर भाषण देते हुए गमाल नासिर ने घोषणा की, 'अगर इसराइल हमें युद्ध की धमकी देता है तो हम इसका स्वागत करेंगे.'
नासिर की इच्छा थी कि दुनिया भर में उनकी पहचान एक ऐसे अरब नेता की बन जाए जो यहूदी राज्य के सामने खड़ा होने की हिम्मत रखता है. 
इसलिए आधुनिक लड़ाकू विमान उड़ाने वाली वायुसेना के पायलटों के बीच खड़े नासिर की तस्वीर का दुनिया भर में खूब प्रचार किया गया.
इस तस्वीर में वह एक ऐसे बच्चे की तरह खुश दिखाई दे रहे थे जिसने कोई ऐसी रेखा पार कर ली हो जिसकी उम्मीद किसी बच्चे से नहीं की जाती.
मिस्र की ओर से इस घोषणा के केवल 42 मिनट बाद ही अमरीकी उपराष्ट्रपति ह्यूबर्ट हम्फ़्रे ने मिस्र के दौरे की उम्मीद दिलाकर कहा कि अगर इस विवाद को बढ़ने न दिया जाए तो उनकी यात्रा संभव हो सकती है. तब तक अमरीकी राष्ट्रपति लिंडन जॉनसन सारी स्थिति पर ख़ासे नाराज़ हो गए थे.
दूसरी ओर संयुक्त राष्ट्र महासचिव यू थांट शांति मिशन पर मध्य पूर्व की ओर यात्रा शुरू कर चुके थे. इस मौके पर नासिर ने अपने इस वादे को दोहराया कि मिस्र पहली गोली नहीं चलाएगा.
लेकिन अपनी यात्रा के अंत में यू थांट ने ये अंदाज़ा लगाया कि अगर एलात बंदरगाह की घेराबंदी समाप्त नहीं की गई तो युद्ध निश्चित है.
गमाल नासिर ने जिस दिन जलडमरूमध्य का रास्ता बंद किया था, उसके केवल एक दिन बाद ही इसराइली प्रधानमंत्री लेवी एक्शोल ने अपनी सेनाओं को सीमा की ओर पहुंचने का अग्रिम आदेश दे दिया. इस आदेश के 48 घंटे के भीतर 50 साल तक की उम्र के दो लाख 50 हजार सैनिक और अर्धसैनिक बल मैदान में उतरने के लिए तैयार थे.
जनरल रॉबिन पर दबाव बढ़ता जा रहा था. तमाम फ़ौजी सबूतों के ख़िलाफ़ होने के बावजूद. लेकिन जनरल रॉबिन खुद को समझा चुके थे कि वह इसराइल को युद्ध की आग में झोंकने जा रहे हैं.
वह इस कदर मानसिक तनाव का शिकार हुए कि सिगरेट के कई पैकेट खत्म करने के बाद वो थक हार कर बिस्तर पर गिर गए. वे लगभग 24 घंटे सोते रहे और फिर जागे तो वापस दफ़्तर लौट गए.
जहां तक ​​युद्ध रुकवाने का सवाल था, अंतरराष्ट्रीय कोशिशें शुरू हो गई थीं. इसराइल के विदेश मंत्री अब्बा एबान ने भी पहली उड़ान पकड़ी और राष्ट्रपति जॉनसन से मुलाकात के लिए वॉशिंगटन रवाना हो गए.
इससे पहले जब 1956 में इसराइल ने ब्रिटेन और फ्रांस के साथ एक गुप्त समझौते के तहत मिस्र पर हमला किया था तो उस समय अमरीका ने न केवल इसराइल को आक्रामक देश करार दिया था बल्कि उसे उन क्षेत्रों से बाहर जाने पर मजबूर कर दिया था जिन पर इसराइल कब्जा कर चुका था. इसीलिए इस बार इसराइल की कोशिश थी कि उसे अमरीका का समर्थन हासिल हो.
राष्ट्रपति जॉनसन ने इसराइल को चेतावनी दी कि पहली गोली उसकी तरफ़ से नहीं चलनी चाहिए. उन्होंने इसराइल के विदेश मंत्री को कहा, 'आप मिस्र की चिंता न करें. मिस्र से युद्ध की संभावना कम ही है और अगर ऐसा होता है तो मुझे पता है कि आप मार-मार के उसकी हालत ख़राब कर देंगे.'
राष्ट्रपति जॉनसन ने बैठक में ये संकेत भी दिया कि अगर उपयुक्त हुआ तो अमरीका शायद अपने सहयोगियों की नौसेना के साथ तिरान जलडमरूमध्य खोलने के लिए हमला कर सकता है.
एब्बा एबान ने निर्णय लिया कि वे उसी गति से चलेंगे जिस पर अमरीका चल रहा है, लेकिन इसराइल सेना हमले के लिए तैयार थी और उनके जनरल भी राजनेताओं की देरी से निराश हो रहे थे.
इसराइली सेना एबान के रुख से चिढ़ी हुई थी. उन्हें विदेश मंत्री के शहरी तौर तरीके रास नहीं आ रहे थे.
इसीलिए जब 28 मई को इसराइली मंत्रिमंडल ने दो हफ्ते और इंतज़ार करने का फ़ैसला किया तो जनरल बहुत नाराज़ हुए. उनके विचार में यह समस्या केवल तिरान स्ट्रेट खोलने से नहीं जुड़ी है बल्कि उनकी नज़र इलाके की बड़ी तस्वीर पर थी.
इसराइली जनरलों के विचार में नासिर पूरी अरब दुनिया को इसराइल के ख़िलाफ़ एकजुट कर रहे थे और इसी उद्देश्य की खातिर उन्होंने अपनी सेना सिनाई भेज दी थी ताकि वहाँ से इसराइली सीमा पर सीधे हमला किया जा सके.
नासिर साल 1956 तक अरब दुनिया के एकमात्र सर्वसम्मत नेता बन चुके थे और जब वो इसराइल को लेकर अरबों की नफ़रत के झंडाबरदार बने तो अरबों में उनकी राजनीतिक स्थिति और अधिक मजबूत हो गई.
उन्होंने 28 मई को काहिरा में विदेशी पत्रकारों से एक बैठक की जिसमें उन्होंने सिनाई और तिरान स्ट्रेट में संकट की तुलना फ़लस्तीन के ख़िलाफ़ इसराइल की 'आक्रामक नीति' से की.
नासिर का कहना था कि चूंकि इसराइल ने 1948 में फ़लस्तीन पर डाका डाल कर उनके इलाके छीन लिए हैं, इसलिए अब इसराइल के साथ शांति और सहअस्तित्व के साथ रहना संभव नहीं रहा.
नासिर के इस भरोसे ने जॉर्डन के शाह हुसैन को हाशिये पर धकेल दिया. हुसैन नासिर पर विश्वास नहीं करते थे. उन्होंने ओमान में सीआईए के चीफ़ को बताया कि उनके विचार में इसराइल का मूल लक्ष्य वेस्ट बैंक पर कब्ज़ा करना है.
उनके सीनियर सहयोगी उन पर नासिर से समन्वय बनाने के लिए दबाव डाल रहे थे.
शाह हुसैन के सबसे बड़ा मुद्दा उनका अपना अस्तित्व और सत्ता थी. इसीलिए उन्होंने न चाहते हुए भी नासिर के साथ समझौता करने का फैसला कर लिया.
युद्ध के कुछ साल बाद उन्होंने इतिहासकार एवी श्लैम को बताया, 'मुझे पता था कि युद्ध हो कर रहेगा. मुझे पता था कि हम यह लड़ाई हार जाएंगे. मुझे पता था कि जॉर्डन ख़तरे में है. हमें दोनों से ख़तरा था, तो एक समाधान तो यह था कि हम वही करते जो हमने किया, और अगर हम इस विवाद से बाहर रहते तो हमारा देश दो भागों में विभाजित हो जाता.'
अगर इसराइली जनरलों को वह करने दिया जाता जो वे चाहते थे तो उन्हें भरोसा था कि वो इसराइल को भारी जीत दिला सकते थे. लेकिन इसराइल में सेना के अंदरूनी मामलों पर सख्त सेंसर कारण जनरलों की बातें बाहर नहीं आ सकती थीं.
और दूसरी ओर अरब रेडियो स्टेशनों और इसराइली अख़बारों में एक-दूसरे के ख़िलाफ़ भयानक धमकियां रुकने का नाम नहीं ले रही थीं. इसका नतीजा यह निकला कि पूरे इसराइल पर निराशा के बादल छा गए.
सरकार ने ताबूत इकट्ठे करने शुरू कर दिए और धार्मिक नेताओं ने इमरजेंसी मानते हुए सार्वजनिक पार्कों को क़ब्रिस्तान में बदलने की तैयारी शुरू कर दी.
इन स्थितियों में प्रधानमंत्री लेवी एश्कोल के 28 मई के भाषण ने रही-सही कसर भी निकाल दी. भाषण के दौरान उनकी भाषा लड़खड़ा रही थी और वे अपने शब्द ठीक से चुन नहीं पा रहे थे.
भाषण के बाद एक बैठक में इसराइल के जनरलों ने प्रधानमंत्री की खूब आलोचना की. जब सभी जनरल उन्हें अपशब्द कह रहे थे तो ब्रिगेडियर जर्नल एरियल शेरॉन ने चीख़ कर कहा कि प्रधानमंत्री जी 'हमने अपना सबसे बड़ा हथियार खो दिया है और वह हथियार है हमारा डर.'
इस बैठक में मौजूद कई कमांडरों ने बहुत सख्त और उपहास वाले अपमानजनक शब्दों का प्रयोग किया और अपनी सरकार की तुलना उन यहूदी नेताओं से करनी शुरू कर दी जो यूरोप से निर्वासन के बाद गुलाम की तरह दया की भीख मांगने पर मजबूर हो गए थे.
यूरोप से आए हुए अपने राजनीतिक नेताओं के विपरीत 1950 और 60 के दशकों में इसराइल में पैदा होने वाले लोगों की परवरिश इस तरह से हुई थी कि वह यूरोपीय यहूदियों को कमजोर समझते थे कि ये लोग नाज़ी अत्याचार के ख़िलाफ़ खड़े नहीं हुए और उनका हर ज़ुल्म सहा.
अन्य इसराइली प्रधानमंत्रियों की तरह ही एश्कोल के प्रधानमंत्री के साथ-साथ रक्षा मंत्रालय भी था. लेकिन जल्द ही उन्हें मजबूरन रक्षा मंत्रालय का पद इसराइल के एक युद्ध नायक, एक आंख वाले जनरल मोशे डेयान को देना पड़ गया.
मोशे डेयान की प्रतिष्ठा थी कि वह हर समय युद्ध के लिए तैयार रहने वाले व्यक्ति हैं.
नासिर एक बड़ा जुआ खेल रहे थे. हालांकि मिस्र के पास एक आधुनिक वायुसेना थी, लेकिन उसकी थलसेना कमजोर थी. नासिर के जनरलों को भी पता था कि नासिर की खतरों से खेलने की आदत उन्हें एक विनाशकारी युद्ध के कगार पर ले आई है.
दूसरी ओर युद्ध को रोकने की अंतरराष्ट्रीय कोशिशें भी नाकाम हो चुकी थीं. ब्रिटेन और अमरीका कि पास ले दे कर यही समाधान बचा था कि तिरान स्ट्रेट को मिस्र के कब्जे से छुड़ा ले, लेकिन ब्रिटिश और अमरीकी नौसेना के प्रमुखों को यह समाधान बिल्कुल पसंद नहीं था. उन्हें चिंता थी कि अगर वो तीरान स्ट्रेट छुड़वा न सके तो यह नासिर की एक और जीत साबित होगी.
और फिर शुक्रवार दो जून को इसराइल जनरलों ने अपने रक्षा कैबिनेट में युद्ध की पुरज़ोर वकालत की. उन्होंने नेताओं को बताया कि वह मिस्र को धूल चटा सकते हैं, लेकिन वे इसमें जितनी देरी करेंगे यह काम उतना ही कठिन हो जाएगा.
इससे कुछ दिन पहले इसराइली ख़ुफ़िया एजेंसी मोसाद के प्रमुख मियर एमिट भी एक नकली पासपोर्ट पर वॉशिंगटन यात्रा कर चुके थे. वह युद्ध का अधिक इंतज़ार नहीं करना चाहते थे क्योंकि उन्हें आशंका थी कि 50 साल तक की उम्र के लोगों की एक बड़ी संख्या को लंबे समय के लिए सेना में बुलाने के बाद देश की अर्थव्यवस्था नष्ट हो जाएगी.
अमरीकियों ने भी इसराइल को स्पष्ट संकेत दे दिया. अमरीकियों को बता दिया गया था कि अब इसराइल युद्ध करने जा रहा है और वे (अमेरिकी) इस युद्ध को रोकने की कोशिश नहीं करेंगे.
मोसाद के प्रमुख मियर एमिट जब विमान में वापस इसराइल आए तो अमरीका में इसराइल के राजदूत एबे हरमन भी उनके साथ थे और विमान में सभी यात्रियों के लिए गैस मास्क भी मौजूद था. वह शनिवार तीन जून को तेल अवीव हवाई अड्डे पर उतरे.
एक कार इन दोनों को लेकर सीधे प्रधानमंत्री एश्कोल के निवास पर पहुंची जहां वह अपने मंत्रियों के साथ इन दोनों का इंतजार कर रहे थे. मियर एमिट की इच्छा थी कि तुरंत युद्ध शुरू कर दिया जाए जबकि एबे हरमन चाहते थे सप्ताह भर इंतज़ार किया जाए.
मोशे इससे सहमत नहीं थे. उनका कहना था कि, ''अगर हम सात, नौ दिन तक इंतजार करते हैं तो हज़ारों लोग मर चुके होंगे. पहला हमला हमें करने देना चाहिए और जहां तक ​​राजनीतिक पहलू का संबंध है, वह हम हमले के बाद देख लेंगे.''
कमरे में मौजूद किसी भी व्यक्ति को अब यह संदेह नहीं रहा था कि युद्ध का फ़ैसला हो चुका है. इसराइल युद्ध करने जा रहा है.
अगली ही सुबह कैबिनेट ने भी इस निर्णय की पुष्टि कर दी.
नासिर की भविष्यवाणी थी कि इसराइल चार या पाँच जून को हमला कर देगा. उनकी इस भविष्यवाणी का आधार जॉर्डन घाटी और इसराइल की तरफ़ इराकी सेना का कूच करना था.
पांच जून सुबह सात बजकर 40 मिनट पर तेल अवीव में रक्षा मंत्रालय के कार्यालय में प्रत्येक व्यक्ति सांस रोके बैठा था क्योंकि हमले के क्षण क़रीब आ चुका था. इसराइली युद्धक विमानों की बमबारी की सफलता इस बात पर निर्भर करती थी कि वह दुश्मन को सोचने का मौका ही न दें और बहुत जल्दी मिस्र से शुरुआत करके अरब वायुसेना के सभी ठिकानों को नष्ट कर दें.
इसराइली वायुसेना इन हमलों की तैयारी कई वर्षों से कर रही थी. इस उद्देश्य के लिए जासूसी विमानों की मदद से उन्होंने अरब वायुसेना के सभी ठिकानों को पहले से समझ लिया था.
मिस्र और अन्य अरब देशों के विपरीत इसराइलियों ने अपनी पूरी तैयारी की थी. उन्होंने मिस्र, जॉर्डन और सीरिया के हवाई अड्डों की पूरी तस्वीर प्राप्त करने के लिए सैकड़ों जासूसी मिशन भेजे. 
प्रत्येक पायलट के पास टारगेट की एक किताब थी जिसमें उसकी लोकेशन और सुरक्षा संबंधी विवरण मौजूद थे. गोलीबारी के दौरान उन्होंने रेडियो कॉल सुनकर बड़े अरब कमांडरों की आवाज़ों को पहचान करने के लिए एक सिस्टम बना लिया था.
ये एक बड़ी सफलता थी. फ़ील्ड मार्शल आमिर और मिस्र का सैन्य शीर्ष नेतृत्व बीर तमादा के हवाई अड्डे पर बैठक कर रहे थे. सत्र शुरू होने को था कि इसराइली युद्धक विमानों ने बम गिराना शुरू कर दिया. 
फ़ौजी जनरल इतने हैरान थे कि उनके मन में पहला विचार ये आया कि किसी ने मिस्र से बगावत कर दी.
आमिर अपना जहाज़ उड़ाने में सफल हो गए, लेकिन एक ऐसा समय भी आया कि उन्हें विमान उतारने के लिए कोई जगह नहीं मिल रही थी क्योंकि मिस्र के सभी हवाई अड्डों पर हमला किया गया था.
उधर तेल अवीव में एज़ेर वाइज़मैन बहुत खुश थे. हमले उनकी उम्मीद से अच्छे जा रहे थे. उन्हें दुश्मन के ख़िलाफ़ आश्चर्यजनक सफलता मिली थी. उन्होंने अपनी पत्नी को फ़ोन पर चिल्लाकर कहा, 'हम लड़ाई जीत गए.'
उस दिन इसराइल ने जॉर्डन और सीरिया की सेना के ज़्यादातर हवाई अड्डे नष्ट कर दिए थे. आसमान पर इसराइल का कब्ज़ा था.
इसराइल ने शाह हुसैन को चेतावनी दी कि युद्ध में शामिल न हों, लेकिन उन्होंने मन बना लिया था इसलिए उन्होंने जॉर्डन की काबिल सेना को मिस्र के एक अपेक्षाकृत साधारण अफ़सर की कमान में दे दिया. 
यरूशलम में लड़ाई की शुरुआत के आधे दिन बाद ही जॉर्डन सेना ने गोलीबारी शुरू कर दी. शाह हुसैन ने इसराइल से युद्ध में दूर रह कर जान बचाने के संकेतों को टाल दिया. 
1966 में समोआ रेड के बाद उन्होंने इसराइल के आश्वासन पर भरोसा नहीं किया क्योंकि उनका मानना ​​था कि अगर वह मिस्र के साथ सैन्य गठबंधन से निकले तो वह अपनी सत्ता खो देंगे.
दक्षिण में इसराइल की ज़मीनी सेना सिनाई में तेज़ी से आगे बढ़ रही थी. उधर मिस्र की सेना भी बहादुरी से लड़ रही थी, लेकिन वो इसराइली सैनिकों की तरह प्रशिक्षित, लचीली और फ़ुर्तीली नहीं थी.
काहिरा में सेना मुख्यालय में कमांडर डरे हुए थे. जनरल सलाहुद्दीन हदिदी मान चुके थे कि युद्ध आधा हारा जा चुका है और यह मिस्र के लिए सबसे ख़राब हार थी.
लेकिन बाहर सड़कों पर लोग जश्न मना रहे थे. सत्तारूढ़ पार्टी की ओर से मुहैया कराई बसों पर लोग शहर में आ रहे थे. 'वॉइस ऑफ़ अरब' ख़बरों का एक विश्वसनीय स्रोत था और वो भ्रम फैला रहा था.
रात आठ बजकर 17 मिनट पर वो ये ख़बर दे रहा था कि 86 इसराइली विमान मार गिराए गए और मिस्र के टैंक इसराइल में घुस गए हैं. 
सिनाई में मौजूद जनरल मोहम्मद अब्दुल ग़नी बढ़ते ख़तरे के साथ ये ख़बर सुन रहे थे और वे जानते थे कि यह सब बकवास है.
बरसों बाद मैंने अहमद से पूछा कि उन्होंने ये झूठ क्यों बोला. उन्होंने अपना बचाव किया, 'आप लोगों से लड़ने के लिए कह रहे थे. डांस करने के लिए नहीं, हम समझते हैं कि प्रसारण हमारा सबसे शक्तिशाली हथियार था. हमारे कई श्रोता अनपढ़ थे इसलिए रेडियो उन तक पहुँच का सबसे महत्वपूर्ण स्रोत था.'
1967 में जब हार की सही ख़बर सामने आई नासिर और आमिर अपने आवास पर लौट आए. अनवर सादात ने बतौर राष्ट्रपति इसराइल के साथ ऐतिहासिक शांति समझौता किया जिसके बाद उन्हीं के रक्षकों ने उनकी हत्या कर दी.
पांच दिनों में इसराइल ने मिस्र, जॉर्डन और सीरिया की सेनाओं को उखाड़ फेंका. उसने मिस्र से गज़ा पट्टी और सिनाई, सीरिया से गोलन पहाड़ियों और जॉर्डन से वेस्ट बैंक और पूर्वी येरूशलम के इलाके छीन लिए.
दो हज़ार साल में पहली बार यहूदियों के पवित्र स्थान यरूशलम पर यहूदियों का कब्ज़ा हुआ था. जिसके बाद फ़लस्तीनियों को बड़े पैमाने पर यहां से बेदखल होना पड़ा, उनकी हत्याएं हुईं हालांकि यहां 1948 जैसा मंज़र नहीं था.
नासिर ने इस्तीफ़ा दे दिया, लेकिन लाखों लोगों के विरोध के बाद उन्हें यह फ़ैसला वापस लेना पड़ा. इसके बाद वह 1970 में अपनी मृत्यु तक वो पद पर बने रहे. 
फ़ील्ड मार्शल आमिर की मौत रहस्यमय परिस्थितियों में हुई. उनके परिवार का कहना है कि उन्हें ज़हर दिया गया.
जॉर्डन के शाह हुसैन ने पूर्वी येरूशलम खो दिया, लेकिन उनकी सत्ता बनी रही. उन्होंने इसराइल के साथ गुप्त वार्ता जारी रखी और दोनों देशों में वर्ष 1994 में शांति समझौता हुआ.
सीरिया की वायु सेना के कमांडर ने 1970 में सत्ता पर कब्ज़ा कर लिया. उनका नाम हफीज़ असद था और वर्ष 2000 में उनकी मृत्यु के बाद उनके बेटे बशर अल-असद उनके उत्तराधिकारी बने.
इसराइल में प्रधानमंत्री एश्कोल का 1969 में दिल का दौरा पड़ने से निधन हो गया. उनकी विधवा मरियम का कहना था कि वह युद्ध की शाम रक्षा मंत्रालय से जबरन निकाले जाने के सदमे से कभी निकल ही नहीं पाए.
एश्कोल के उत्तराधिकारी गोल्डा मेयर को वर्ष 1973 में चेतावनी दी गई कि सीरिया और मिस्र अचानक हमले की तैयारी कर रहे हैं. लेकिन इसराइल अब तक 1967 में विरोधियों को दी गई मात पर इतरा रहा था.
इस युद्ध में अमेरिका ने इसराइल की काफ़ी मदद की. 1967 के बाद अमरीकियों ने इसराइल को एक नई दृष्टि से देखना शुरू किया. उन्हें नौजवान इसराइलियों से प्यार हो गया जिन्होंने अरब देशों की तीन सेनाओं को हराया था.
इसराइल और फ़लस्तीन में वर्ष 1967 के युद्ध के प्रभाव हुए और इसराइल ने फ़लस्तीनी ज़मीन पर कब्ज़ा शुरू कर दिया जो आज आधी सदी के बाद भी जारी है. 
इसराइल ने पूर्वी येरूशलम और गोलन पहाड़ी तक को मिला लिया जिसे दुनिया स्वीकार नहीं करती.
युद्ध खत्म होते ही इसराइल के पहले प्रधानमंत्री डेविड बेन गुरियन ने जीत की चमक को लेकर चेतावनी दी. एक थिंक टैंक को संबोधित करते हुए उन्होंने कहा , ''इन क्षेत्रों में रहना यहूदी राज्य को बिगाड़ देगा या शायद इसे नष्ट कर देगा. इसराइल यरूशलम को पास रखते हुए बाकी क्षेत्र अरबों को लौटा दे, चाहे यह शांति समझौते के तहत हो या उसके बिना ही.'
नक्शे पर गोलन से स्वेज तक फैले और जॉर्डन नदी से लगे इसराइली राज्य के नक्शे को देखकर विदेश मंत्री एब्बा एबोन उसे शांति की गारंटी के बजाय युद्ध के निमंत्रण के रूप में देख रहे थे.



जब एक कॉल ने इसराइल को बचा लिया





इसराइली दौरे से नई लकीर खींचने जा रहे मोदी!

भारतीय प्रधानमंत्री नरेंद्र मोदी इसराइल के दौरे पर जाने वाले हैं. इस यात्रा को अंतिम रूप देने के लिए राष्ट्रीय सुरक्षा सलाहकार अजीत डोभाल पिछले हफ्ते इसराइल में थे. उन्होंने इस मामले में इसराइल के राष्ट्रीय सुरक्षा सलाहकार और विदेश मंत्रालय से यात्रा की रणनीतियों पर चर्चा की.
हालांकि इस दौरे की तारीख की घोषणा अभी नहीं की गई है, लेकिन कहा जा रहा है कि यह दौरा जुलाई में हो सकता है. 
पीएम मोदी दोनों देशों के बीच राजनयिक संबंधों के 25 साल पूरे होने पर तेल अवीव पहुंचेंगे. यह किसी भारतीय प्रधानमंत्री का पहला इसराइल दौरा होगा. इसे दोनों देशों के बीच एक ऐतिहासिक दौरे के रूप में देखा जा रहा है.
मोदी की इस यात्रा की सबसे अहम बात यह है कि वह भारत के अतीत की विदेश नीति से अलग लकीर खींचने जा रहे हैं. 
मोदी इस यात्रा में फ़लस्तीनी इलाक़े का दौरा नहीं करेंगे. भारतीय प्रधानमंत्री का दौरा इसराइल तक ही सीमित होगा. इससे पहले बीजेपी और कांग्रेस के नेतृत्व वाले विदेश मंत्रियों ने जब भी इसराइल का दौरा किया तो उसमें फ़लस्तीनी इलाक़े का दौरा भी शामिल रहता था.     
राष्ट्रपति प्रणब मुखर्जी जब 2015 में इसराइल के दौरे पर गए थे तो उन्होंने फ़लस्तीनी इलाक़ों और जॉर्डन का भी दौरा किया था. मोदी के हाथों में कमान आने के बाद से ही ऐसा माना जा रहा था कि इसराइल को लेकर उनकी नीति बिल्कुल अलग होगी. भारत अब तक फ़लस्तीन की स्थापना और दो राष्ट्र सिद्धांत का बड़ा समर्थक रहा है.
केंद्र की मौजूदा सरकार भी अलग फ़लस्तीनी राज्य का समर्थन करती है और मध्य-पूर्व में विवादों के शांतिपूर्ण निपाटारे की वक़ालत करती है. वक़्त के साथ इसराइल और भारत के रिश्तों में गर्माहट आई है. करगिल युद्ध के बाद भारत की रक्षा प्रणाली में इसराइल की भूमिका बढ़ती गई. आज की तारीख में भारत इसराइल से रक्षा उपकरण ख़रीदने वाला दुनिया का सबसे बड़ा देश है. 
सीमा सुरक्षा प्रणाली, राष्ट्रीय सुरक्षा और आतंकवाद से मुक़ाबला करने में इसराइल भारत की मदद कर रहा है. इसके साथ ही डेयरी, सिंचाई, ऊर्जा, इंजीनियरिंग और विज्ञान के क्षेत्रों में भी दोनों देशों के बीच सहयोग तेजी से बढ़ा है.  
राजनीतिक रूप से देश की सत्ताधारी पार्टी बीजेपी शुरू से ही इसराइल का खुलकर समर्थन करती रही है. भारत में एक बड़ा वर्ग ऐसा है जो मध्य-पूर्व में टकराव को लेकर इसराइल से हमदर्दी रखता है. वक़्त के साथ इसराइल से स्वाभाविक रूप से संबंधों में आई गर्माहट के कारण दोनों देश और करीब आए हैं. 
भारत कुछ महीने पहले संयुक्त राष्ट्र संघ में इसराइल के ख़िलाफ़ मानवाधिकार उल्लंघन प्रस्ताव पर तटस्थ रहा था. भारत का यह क़दम स्पष्ट रूप से इसराइल के समर्थन में था. इसराइल और फ़लस्तीनियों के बीच बातचीत का रुकना, अरब में अनिश्चितता और अमरीकी राष्ट्रपति ट्रंप द्वारा दो राष्ट्र समाधान नीति का विरोध के बाद से इसराइल के प्रति भारतीय रुख में बड़ा परिवर्तन आया है. 
भारत की सरकार इसराइल से अपने संबंध को इसराइल-फ़लस्तीनी संघर्ष से अलग व्यावहारिक और फ़ायदे के लिहाज से पारिभाषित कर रही है. आज की तारीख में इसराइल और भारत केवल करीब ही नहीं आए हैं बल्कि अंतरराष्ट्रीय अलगाव के वक्त में भारत अमरीका के बाद इसराइल का सबसे बड़ा सहयोगी बनकर उभरा है. 
भारत का कहना है कि इसराइल से निकटता का मतलब यह नहीं है कि वह फ़लस्तीनियों का समर्थन नहीं करता है या अरब देशों से उसके संबंध बदल रहे हैं. मोदी सरकार ने इसराइल से बढ़ते संबंधों को लेकर इन कयासों को ख़ारिज कर दिया है. 
सरकार का कहना है कि वह अंतरराष्ट्रीय संबंधों में व्यावहारिक और यथार्थवादी रुख अपना रही है.  
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें 
 और 
 पर फ़ॉलो भी कर सकते हैं.) 



मुस्लिम देशों की आंखों में क्यों चुभता है इसराइल

प्रधानमंत्री मोदी की इसराइल यात्रा को भारत की विदेश नीति में अहम बदलाव के तौर पर देखा जा रहा है. ऐसा इसलिए क्योंकि भारत का खाड़ी के मुस्लिम देशों से अच्छा संबंध रहा है. 
दूसरी तरफ़ इसराइल से खाड़ी के मुस्लिम देशों के संबंध काफ़ी कड़वे हैं. दुनिया भर के मुसलमानों के मन में इसराइल की नकारात्मक छवि है. 
आख़िर इसराइल से खाड़ी के मुस्लिम देश क्यों चिढ़े रहते हैं. इस सवाल का जवाब जानने के लिए आपको इसराइल के उदय को समझना होगा. 
इसराइल दुनिया का एकमात्र ऐसा देश है जहां की बहुसंख्यक आबादी यहूदी है. इसराइल एक छोटा देश है पर उसकी सैन्य ताक़त का दुनिया लोहा मानती है. 
अनौपचारिक रूप से कहा जाता है कि इसराइल परमाणु शक्ति संपन्न देश है और अपनी ताक़त के दम पर ही अस्तित्व में है.  
50 साल पहले इसराइल और उसके पड़ोसियों के बीच युद्ध भड़क गया था जिसे 1967 के अरब-इसराइल युद्ध के नाम से जाना जाता है. यह संघर्ष महज छह दिन ही चला, लेकिन इसका असर आज तक नज़र आता है. 1948 के आख़िर में इसराइल के अरब पड़ोसियों ने हमला कर दिया था. इनकी कोशिश इसराइल को नष्ट करने की थी, लेकिन वे नाकाम रहे. 
अरब और इसराइल के संघर्ष की छाया मोरोक्को से लेकर पूरे खाड़ी क्षेत्र पर है. इस संघर्ष का इतिहास काफ़ी पुराना है. 14 मई 1948 को पहला यहूदी देश इसराइल अस्तित्व में आया.
यहूदियों और अरबों ने एक-दूसरे पर हमले शुरू कर दिए. लेकिन यहूदियों के हमलों से फ़लस्तीनियों के पाँव उखड़ गए और हज़ारों लोग जान बचाने के लिए लेबनान और मिस्र भाग खड़े हुए. 
1948 में इसराइल के गठन के बाद से ही अरब देश इसराइल को जवाब देना चाहते थे.
जनवरी 1964 में अरब देशों ने फ़लस्तीनी लिबरेशन ऑर्गेनाइज़ेशन, पीएलओ नामक संगठन की स्थापना की. 1969 में यासिर अराफ़ात ने इस संगठन की बागडोर संभाल ली. इसके पहले अराफ़ात ने 'फ़तह' नामक संगठन बनाया था जो इसराइल के विरुद्ध हमले कर काफी चर्चा में आ चुका था. 
इसराइल और इसके पड़ोसियों के बीच बढ़ते तनाव का अंत युद्ध के रूप में हुआ. यह युद्ध 5 जून से 11 जून 1967 तक चला और इस दौरान मध्य पूर्व संघर्ष का स्वरूप बदल गया. इसराइल ने मिस्र को ग़ज़ा से, सीरिया को गोलन पहाड़ियों से और जॉर्डन को पश्चिमी तट और पूर्वी यरुशलम से धकेल दिया. इसके कारण पाँच लाख और फ़लस्तीनी बेघरबार हो गए.
जब कूटनीतिक तरीकों से मिस्र और सीरिया को अपनी ज़मीन वापस नहीं मिली तो 1973 में उन्होंने इसराइल पर चढ़ाई कर दी. अमरीका, सोवियत संघ और संयुक्त राष्ट्र संघ ने संघर्ष को रोकने में महत्वपूर्ण भूमिका निभाई. इस युद्ध के बाद इसराइल अमरीका पर और अधिक आश्रित हो गया. इधर सऊदी अरब ने इसराइल को समर्थन देने वाले देशों को पेट्रोलियम पदार्थों की बिक्री पर प्रतिबंध लगा दिया जो मार्च 1974 तक जारी रहा.
मिस्र के राष्ट्रपति अनवर सादात 19 नवंबर 1977 को यरुशलम पहुँचे और उन्होंने इसराइली संसद में भाषण दिया. सादात इसराइल को मान्यता देने वाले पहले अरब नेता बने. अरब देशों ने मिस्र का बहिष्कार किया लेकिन अलग से इसराइल से संधि की.
1981 में इसराइल के साथ समझौते के कारण इस्लामी चरमपंथियों ने सादात की हत्या कर दी.
इसराइल के कब्ज़े के विरोध में 1987 में फ़लस्तीनियों ने इंतिफ़ादा यानी जनआंदोलन छेड़ा जो ज़ल्दी ही पूरे क्षेत्र में फैल गया. इसमें नागरिक अवज्ञा, हड़ताल और बहिष्कार शामिल था. लेकिन इसका अंत इसराइली सैनिकों पर पत्थर फेंकने से होता. जवाब में इसराइली सुरक्षाबल गोली चलाते और फ़लस्तीनी इसमें मारे जाते.
खाड़ी युद्ध के बाद मध्य पूर्व में शांति स्थापना के लिए अमरीका की पहल पर 1991 में मैड्रिड में शिखर सम्मेलन का आयोजन हुआ. 1993 में नोर्व के शहर ओस्लो में भी शांति के लिए वार्ता आयोजित की गई. इसमें इसराइल की ओर से वहाँ के तत्कालीन प्रधानमंत्री रॉबिन और फ़लस्तीनी नेता यासिर अराफ़ात ने हिस्सा लिया. 
इसके बाद तत्कालीन अमरीकी राष्ट्रपति बिल क्लिंटन की पहल पर व्हाइट हाउस में शांति के घोषणा पत्रों पर हस्ताक्षर हुए. पहली बार इलराइली प्रधानमंत्री यित्ज़ाक राबिन और फ़लस्तीनी नेता अराफ़ात को लोगों ने हाथ मिलाते देखा.
4 मई 1994 को इसराइल और पीएलओ के बीच काहिरा में सहमति हुई कि इसराइल कब्ज़े वाले क्षेत्रों को खाली कर देगा. इसके साथ ही फ़लस्तीनी प्राधिकारण का उदय हुआ. लेकिन ग़ज़ा पर फ़लस्तीनी प्राधिकरण के शासन में अनेक मुश्किलें पेश आईं.
इन समस्याओं के बावजूद मिस्र के शहर ताबा में ओस्लो द्वितीय समझौता हुआ. इस पर पुन: हस्ताक्षर हुए. लेकिन इन समझौतों से भी शांति स्थापित नहीं हो पाई और हत्याओं और आत्मघाती हमलों का दौर जारी है.
इसराइल की मजबूती से स्थापित करने में खुफिया एजेंसी मोसाद की अहम भूमिका रही है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



'मोदी की बीजेपी और इसराइल की एक जैसी सोच'

इसराइल बीते 15 से 20 साल में भारत को रक्षा उपकरण देने के मामले में चौथा सबसे बड़ा देश बन चुका है. 
अमरीका, रूस और फ़्रांस के बाद इसराइल का नंबर आता है. इसराइल ने भारत को कई तरह के मिसाइल सिस्टम, रडार और हथियार दिए हैं. 
इसराइल अपने आप बहुत बड़े प्लेटफ़ॉर्म और जहाज़ नहीं बनाता, लेकिन वो मिसाइल और रडार सिस्टम बनाता है. 
बीते डेढ़ दशक में भारत की इन पर निर्भरता बढ़ी है. प्रधानमंत्री नरेंद्र मोदी के दौरे के दौरान जो रक्षा समझौते होंगे, उन्हें लेकर काफ़ी लंबे वक्त से बातचीत चल रही है. 
बातचीत में तीन-चार मुद्दे अहम होंगे. एक तो फ़ाल्कन एयरबॉर्न अर्ली वॉर्निंग सिस्टम जिसे 'आई इन द स्काई' यानी आसमान में हवाई जहाज़ की आंख कहते हैं जो चारों तरफ 360 डिग्री में देखती है. 
चार-पांच सौ किलोमीटर के दायरे में जो भी कुछ सामने आता है वो उसे रजिस्टर करती है. भारत ने तीन सिस्टम पहले लिए हुए हैं. दो सिस्टम और लेने की बात हो रही है. 
एयरो स्टैट बैलून जो बैलून हवा में जाकर चारों तरफ देख सकते हैं. पिछले छह-सात साल से एंटी टैंक गाइडेड मिसाइल को लेकर भी बातचीत चल रही है. 
सेना के लिए ये बहुत ज़रूरी है. सेना को शॉर्ट रेंज मिसाइल सिस्टम भी चाहिए. वायुसेना और नौसेना के साथ काफ़ी सारे रडार और मिसाइल सिस्टम की भी बात चल रही है.
सबसे अहम बातचीत 'अनमैन्ड एरियल व्हीकल' को लेकर चल रही है. भारत ऐसे 15 आर्म्ड यूएवी लेना चाहता है. 
इसके जरिए 30-35 हज़ार फ़ुट की ऊंचाई से ज़मीन में होने वाले हलचल की जानकारी हासिल कर सकते हैं और उस पर हमला कर सकते हैं. 
इन पर बातचीत होनी है, लेकिन भारत और इसराइल इसके बारे में घोषणाएं नहीं करते हैं. ये चुपचाप बात करते हैं. 
भारत और इसराइल अपने संबंधों पर ख़ामोशी से काम करते हैं. चीन के साथ कोई भी देश अपने रक्षा संबंध खासकर उपकरणों को लेकर होशियारी के साथ आगे बढ़ाता है.
इसकी वजह ये है कि चीन हर उपकरण की रिवर्स इंजीनियरिंग कर लेता है और उसे ख़ुद बनाने लगता है. बहुत सारे देश चीन को रक्षा उपकरण बेचने को तैयार नहीं होते. 
इसराइल ने चीन को एयरक्राफ्ट अर्ली वार्निंग सिस्टम बेचे थे, लेकिन वो सौदा रद्द हो गया. इसराइल का चीन के साथ अनुभव ठीक नहीं रहा. भारत के साथ वो बात नहीं है. 
भारत रक्षा उपकरणों के दुनिया में सबसे बड़े आयातकों में है. भारत अगले कई सालों तक इसराइल का प्रमुख उपभोक्ता रहेगा. 
मिसाइल सिस्टम इसराइल की ज्वाइंट डेवलपमेंट के साथ बन रही हैं और भारत को मिसाइलों की बहुत ज़रूरत है. 
भारत और इसराइल के बीच ख़ुफ़िया सूचनाओं के आदान-प्रदान को लेकर भी साझेदारी है. 
इसराइल ने कूटनीतिक, राजनीतिक और सैन्य लिहाज़ से भारत को ये बताया है कि जिस तरह से उनके देश के आसपास इस्लामिक देश हैं, उसी तरह भारत के सामने भी इस्लामिक ख़तरा है. 
इसकी इसराइल के सहयोग के साथ कुछ हदतक निगरानी की जा सकती है. यूएवी, इंटेलिजेंस और सैटेलाइट के ज़रिए मदद हो सकती है. 
भारत ने चार-पांच साल पहले इसराइल की सैन्य सैटेलाइट को भी प्रक्षेपित किया है. 
भारतीय जनता पार्टी और इसराइल की सरकार का तालमेल काफी अच्छा है. भारत और इसराइल के संबंध साल 1992 में स्थापित हुए. 
लेकिन अटल बिहारी वाजपेयी सरकार के कार्यकाल के दौरान 1999 में करगिल की लड़ाई के वक्त दोनों देशों के संबंध काफी आगे बढ़े. 
इसराइल ने असलहा और बारूद भेजने में भारत की बहुत मदद की. भारतीय जनता पार्टी और इसराइल का पॉलिटिकल आउटलुक काफ़ी मिलता-जुलता है. 
मैं सोचता हूं कि प्रधानमंत्री नरेंद्र मोदी के दौरे के दौरान ये साझेदारी काफी विकसित होगी. 



मोदी से मिलने भारत आया यहूदी लड़का





कार्टून: तो इसराइल में होता देवगौड़ा फूल

(बीबीसी हिन्दी के एंड्रॉयड ऐप के लिए
 करें. आप हमें 
 और 
 पर फ़ॉलो भी कर सकते हैं.)



'3000 साल से इसराइल की राजधानी है यरूशलम'

इसराइली प्रधानमंत्री बेंजामिन नेतन्याहू ने कहा है कि फ़लस्तीनियों को यह सच्चाई स्वीकार कर लेनी चाहिए कि यरूशलम ही इसराइल की राजधानी है. उनके ऐसा मानने के बाद ही शांति की ओर बढ़ा जा सकता है.
नेतन्याहू ने कहा कि यरूशलम पिछले 3000 साल से इसराइल की राजधानी है और यह "कभी किसी और की राजधानी नहीं रही है".
अमरीका के यरूशलम को इसराइल की राजधानी के रूप में मान्यता देने के बाद मुस्लिम और अरब देशों में हो रहे प्रदर्शनों पर प्रतिक्रिया देते हुए उन्होंने ऐसा कहा है.
रविवार को लेबनान में अमेरिकी दूतावास के पास और कई अन्य जगहों पर हिंसा भड़की.
यरूशलम में एक इसराइली सुरक्षाकर्मी को छुरा भोंक कर गंभीर रूप से घायल करने वाले एक फ़लस्तीनी को गिरफ्तार किया गया.
पेरिस में फ्रांस के राष्ट्रपति इमैनुअल मैक्रों से मुलाकात के बाद नेतन्याहू ने यरूशलम से यहूदियों का हजारों साल पुराना संबंध ना मानने वाले तर्क को बेतुका बताया है.
उन्होंने कहा, "आप इसे एक बहुत अच्छी किताब में पढ़ सकते हैं- जिसका नाम है बाइबल."
"बाइबल के बाद भी आप इसे पढ़ सकते हैं. आप यहूदी समुदायों के इतिहास में इसे सुन भी सकते हैं... यरूशलम को छोड़कर इसराइल की राजधानी और कहां रही है?"
"जितनी जल्दी फ़लस्तीनी इस सच्चाई को स्वीकार कर लेंगे, उतनी जल्दी हम शांति की दिशा में आगे बढ़ेंगे."
उधर, अमरीकी उपराष्ट्रपति माइक पेंस ने फ़लस्तीनी अधिकारियों के फ़ैसले की कड़ी निंदा की है. और फ़लस्तीनी राष्ट्रपति महमूद अब्बास के आगामी यात्रा के दौरान उनसे ना मिलने के फ़ैसले को दुर्भाग्यपूर्ण बताया है.
अमरीका के फैसले के बाद मिस्र में देश के शीर्ष मुस्लिम और ईसाई मौलवियों ने भी पेंस के साथ अपनी मुलाकात टाल दी है.
बीते बुधवार को अमरीकी राष्ट्रपति डोनल्ड ट्रंप ने अपनी घोषणा में कहा था कि अमरीका यरूशलम को इसराइल की राजधानी के रूप में मान्यता देता है.
यरूशलम, ख़ासकर इसके पूर्वी हिस्से में यहूदी, इस्लाम और ईसाई धर्म के पवित्र धार्मिक स्थल हैं.
इसराइल यरूशलम को अपनी राजधानी मानता रहा है. वहीं फ़लस्तीन भी अपना दावा करता है.
पूर्वी यरूशलम पर 1967 के युद्ध में इसराइल ने कब्ज़ा कर लिया था.
ट्रंप ने बीते बुधवार को अमरीकी दूतावास को तेल अवीव से यरूशलम लाने को मंजूरी दे दी थी.
राष्ट्रपति ट्रंप ने कहा था कि इस क़दम का लंबे समय से इंतज़ार था और इससे मध्य पूर्व में शांति प्रक्रिया तेज़ होगी और टिकाऊ समझौते का मार्ग प्रशस्त होगा.
ट्रंप की इस घोषणा से पहले फ़लस्तीनी राष्ट्रपति महमूद अब्बास के एक प्रवक्ता ने चेतावनी दी थी कि इस क़दम के ख़तरनाक परिणाम हो सकते हैं.
फ़लस्तीनियों ने इस फैसले को मौत को गले लगाने जैसा बताया है. 
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



नज़रियाः कश्मीर में इसराइल दिखा रहा है भारत को रास्ता?

भारतीय जनता पार्टी परंपरागत रूप से इसराइल के साथ नज़दीकी सुरक्षा संबंध बनाने के लिए उत्साही रहती है. 
14 जून 2000 में तत्कालीन गृह मंत्री लाल कृष्ण आडवाणी ने इसराइल का दौरा किया था, उस समय वे अपने साथ तमाम भारतीय सुरक्षा प्रमुखों को लेकर गए थे. यह एक अभूतपूर्व कदम था. आडवाणी की यात्रा के बाद रूस के आंतरिक मामलों के मंत्री व्लादिमिर रशैलो भी भारत आए. 
ध्यान देने वाली बात है कि उस समय इसराइल के चरमपंथ विरोधी विशेषज्ञ रेवेन पेज़ ने कहा था कि वे तमाम देश जो फ़लीस्तीनी 'फ्रीडम फाइटर्स' (आज़ादी की मांग करने वाले प्रदर्शनकारी) के ख़िलाफ़ इसराइल की कार्रवाई की निंदा किया करते थे, अब खुद एक कतार में खड़े होकर अपने देशों में पनप रहे ऐसे ही 'फ्रीडम फाइटर्स' से निपटने के तरीके इसराइल से सीख रहे हैं. 
इसमें कोई शक़ नहीं कि पिछले साल प्रधानमंत्री नरेंद्र मोदी की इसराइल यात्रा ने इसराइली दिलों में गहरी छाप छोड़ी और उनकी भारत के प्रति उम्मीदों को भी परवान चढ़ाया.
लेकिन दिसंबर 2017 में जब संयुक्त राष्ट्र में अमरीकी राष्ट्रपति डोनल्ड ट्रंप यरूशलम को इसराइल की राजधानी के रूप में मान्यता देने वाला प्रस्ताव लेकर आए तो भारत ने इस प्रस्ताव के ख़िलाफ़ वोट किया. भारत के इस कदम से इसराइल को निराशा हुई.
इसराइली समाचार पत्र हारेट्ज़ ने 4 जनवरी को लिखा, 'भारत इसराइल के साथ गंभीर रिश्ते नहीं चाहता.'
अपने लेख के ज़रिए यह समाचार पत्र ने भारत-इसराइल के द्वपक्षीय संबंधों की सच्चाई समझाने की कोशिश की. लेख के अनुसार,  इन दोनों देशों के रिश्ते 'आकर्षण' से शुरू होते हुए 'प्रेम' तक पहुंचे और अब 'इसराइल विरोध' तक आ गए हैं. समाचार पत्र लिखता है कि भारत को अरब और मुस्लिम देशों के साथ अपने रिश्तों में एक तालमेल बनाने की ज़रूरत है. साथ ही भारत में रह रहे मुस्लिम समाज के साथ भी बेहतर सामंजस्य की ज़रूरत है.
समाचार पत्र साथ ही यह भी लिखता है कि सऊदी अरब-अमरीका-इसरायल के गुप्त और अतिवादी गठजोड़ की वजह से भारत के नीति निर्माताओं के सामने मुश्किलें पेश आ रही हैं.
साल 2014 से ही बीजेपी भारत प्रशासित कश्मीर में वही नीति अपना रही है जो इसराइल ने फ़लिस्तीन में मौज़ूद आज़ादी के समर्थकों के ख़िलाफ़ अपनाई थी. 
14 मई 2017 को राम माधव ने टीवी चैनल एनडीटीवी में कहा था कि वे जम्मू-कश्मीर में मौजूद हर एक चरमपंथी का खात्मा कर देंगे. उन्होंने इसराइल की तरह ही सीमा पर दंडात्मक हमलों की बात भी कही थी. 
हालांकि इन तमाम कोशिशों के बाद भी घाटी के हालात सामान्य होते नज़र नहीं आते. पत्थरबाज़ों के साथ चरमपंथियों जैसा सलूक करने की नीति उलटी पड़ रही है. यहां तक कि अंतरराष्ट्रीय मीडिया में भी भारतीय सेना की आलोचना हुई है, जिसमें कहा गया है कि पैलेट गन के इस्तेमाल से भारत अपने ही नागरिकों को अंधा बना रहा है. 
पिछले साल जुलाई में बुरहान वानी की मौत के बाद से ही भारतीय सुरक्षा बलों पर हमले तेज हुए हैं. साल 2016 तक माओवादियों के साथ मुठभेड़ में सुरक्षाबलों की मौत के आंकड़े अधिक होते थे लेकिन 2016 के बाद से जम्मू-कश्मीर में यह आंकड़ा माओवादी इलाकों से ज़्यादा बड़ा हो गया है.
हालात तब और ख़राब होते नज़र आते हैं जब आम जनता भी विद्रोह में शामिल हो जाती है. बुरहान वानी की मौत के बाद बड़ी संख्या में आम लोग उनके जनाज़े में शामिल होने सड़कों पर उतर आए थे, लोगों ने भारतीय सेना के ख़िलाफ़ प्रदर्शन भी किया. 
हाल ही में 8 जनवरी 2018 को बडगाम जिले में तीन चरमपंथियों की मौत के बाद आम लोगों ने प्रदर्शन किया. चरमपंथियों के लिए आम लोगों के भीतर इस तरह का समर्थन किसी अन्य चरमपंथ से ग्रसित देश में नहीं दिखता, चाहे वे अफ़गानिस्तान, सीरिया या इराक़ ही क्यों न हों. इस तरह के हालात सिर्फ़ इसराइली सीमाओं पर ही देखने को मिलते हैं जहां प्रत्येक फलीस्तीनी इसराइली कब्जे का विरोध करता है.
कुछ इसी तरह की नीति राज्य की मुख्यमंत्री महबूबा मुफ़्ती भी अपना रही हैं, जिन्होंने 28 जुलाई 2017 को कहा था कि ज़ल्द ही घाटी के युवाओं के भीतर सेना या पुलिस के प्रति डर नहीं रहेगा. 
बीजेपी के वरिष्ठ नेता यशवंत सिन्हा के नेतृत्व में कश्मीर मसले पर कुछ लोगों के समूह ने भी यह बात उठाई थी कि कश्मीरी लोगों के बीच दिन प्रतिदिन निराशा और हताशा की भावना बढ़ती जा रही है. 
उन्होंने यह भी कहा था कि वे सरकार के इस रवैए के भी ख़िलाफ़ हैं, जिसमें सभी प्रदर्शनकारियों को पाकिस्तान की कठपुतली बताया जा रहा है.
यहां तक कि बीजेपी के साथ गठबंधन करने वाले बिहार के मुख्यमंत्री नीतीश कुमार ने भी हाल ही में 8 जनवरी 2018 को श्रीनगर में कहा था कि बातचीत से ही कश्मीर समस्या का समाधान निकाला जा सकता है.
इसलिए इसराइली प्रधानमंत्री बेन्यामिन नेतन्याहू की इस यात्रा से यह उम्मीदें लगाना बेमानी ही होगा कि उनके साथ सुरक्षा संबंधों पर बहुत अधिक चर्चा हो, वो भी तब जबकि सरकार ने कश्मीर समस्या के समाधान के लिए पूर्व आईबी प्रमुख दिनेश्वर शर्मा को नियुक्त कर लिया है.



इसराइल पर नेहरू ने आइंस्टाइन की भी नहीं सुनी थी

एक स्वतंत्र देश बनने के वक़्त में भारत और इसराइल के बीच महज नौ महीने का फ़र्क़ है. 15 अगस्त, 1947 को भारत एक स्वतंत्र देश बना तो 14 मई, 1948 को इसराइल. 
अरब देशों की कड़ी आपत्ति के बीच इसराइल का जन्म एक स्वतंत्र देश के रूप में हुआ था. इसराइल को दुनिया भर में अपने अस्तित्व की स्वीकार्यता हासिल करने के लिए काफ़ी संघर्ष करना पड़ा है. 14 मई, 1948 को इसराइल की घोषणा हुई और उसी दिन संयुक्त राष्ट्र संघ ने उसे मान्यता दे दी. 
तत्कालीन अमरीकी राष्ट्रपति हैरी एस ट्रूमैन ने भी इसराइल को उसी दिन मान्यता दे दी थी. डेविड बेन ग्युरियन इसराइल के पहले प्रधानमंत्री बने. इन्हें ही इसराइल का संस्थापक भी कहा जाता है. 
तब भारत इसराइल के गठन के ख़िलाफ़ था. भारत को फ़लस्तीन में इसराइल का बनना रास नहीं आया था और उसने संयुक्त राष्ट्र में इसके ख़िलाफ़ वोट किया था. संयुक्त राष्ट्र ने इसराइल और फ़लस्तीन दो राष्ट्र बनाने का प्रस्ताव पास किया था और इसे दो तिहाई बहुमत मिला था. दो नवंबर 1917 को बलफोर घोषणापत्र आया था. 
यह घोषणापत्र ब्रिटेन की तरफ़ से था जिसमें कहा गया था कि फ़लस्तीन में यहूदियों का नया देश बनेगा.  इस घोषणापत्र का अमरीका ने भी समर्थन किया था. हालांकि अमरीकी राष्ट्रपति फ्रैंकलीन डी रुजवेल्ट ने 1945 में आश्वासन दिया था कि अमरीका अरबी लोगों और यहूदियों से परामर्श के बिना किसी भी तरह का हस्तक्षेप नहीं करेगा.  
आख़िरकार भारत ने 17 सितंबर, 1950 को आधिकारिक रूप से इसराइल को एक संप्रभु राष्ट्र के रूप में मान्यता दे दी. इसके बावजूद भारत ने 1992 में इसराइल के साथ राजनयिक संबंध को बहाल किया. नेहरू फ़लस्तीन के बंटवारे के ख़िलाफ़ थे. इसी आधार पर भारत ने 1948 में संयुक्त राष्ट्र में इसराइल के गठन के ख़िलाफ़ वोट किया था. 
भारत और नेहरू का रुख़ इस मामले में कोई गोपनीय नहीं था. तब नेहरू को दुनिया के जाने-माने वैज्ञानिक अल्बर्ट आइंस्टाइन ने चिट्ठी लिख इसराइल के समर्थन में वोट देने की अपील की थी. हालांकि आइंस्टाइन की बात को भी नेहरू ने स्वीकार नहीं किया था. 
आख़िर आइंस्टाइन इसराइल के गठन को लेकर इतना इच्छुक क्यों थे कि उन्हें नेहरू को चिट्ठी लिखनी पड़ी. मध्य-पूर्व मामलों के जानकार कमर आगा कहते हैं, ''आइंस्टाइन ख़ुद यहूदी थे. उन्होंने यूरोप में यहूदियों के साथ हुए अत्याचार को देखा था. आइंस्टीन यहूदियों के नरसंहारों के गवाह रहे हैं.'' 
1948 में भारत ने इसराइल के गठन का विरोध किया और 1950 में मान्यता दे दी. अब सवाल उठता है कि आख़िर दो सालों में ऐसा क्या हो गया कि नेहरू इसराइल गठन के विरोध से उसके अस्तित्व की स्वीकार्यता और मान्यता तक पहुंच गए?
कमर आगा कहते हैं, ''भारत यहूदियों के ख़िलाफ़ हुए अत्याचार की पीड़ा और दर्द को बख़ूबी समझता था. नेहरू यहूदियों के ख़िलाफ़ कतई नहीं थे. नेहरू फ़लस्तीन के बंटवारे के ख़िलाफ़ थे. जब इसराइल बन रहा था तब भारत अपने ही बंटवारे के दर्द से उबर नहीं पाया था. नेहरू को यहूदियों की पीड़ा की समझ थी, लेकिन बंटवारे की पीड़ा को तो वो अपनी आंखों से देख रहे थे. लाखों शराणार्थी फंसे हुए थे. ऐसे में नेहरू कैसे फ़लस्तीन के बंटवारे का समर्थन कर सकते थे.''
भारत और इसराइल आज की तारीख़ में भले क़रीबी दोस्त हो गए, लेकिन इतिहास यही बताता है कि भारत को इसराइल की सोहबत 'पहली नज़र में ही प्रेम' हो जाने वाली तर्ज पर कबूल नहीं हुई है. 
1950 में भारत ने इसराइल को मान्यता तो दे दी, लेकिन राजनयिक संबंध कायम होने में 42 साल लग गए और यह काम कांग्रेसी प्रधानमंत्री पीवी नरसिम्हा राव ने ही 1992 में किया. इसराइल से आज भी अरब या मुस्लिम देशों में जॉर्डन और मिस्र को छोड़कर राजनयिक संबंध नहीं हैं. 
हालांकि ऐसा नहीं था कि आइंस्टाइन यहूदीवाद के प्रचंड समर्थक थे. यूरोप में ही यहूदियों के लिए एक अलग देश बनाने की मांग को लेकर आंदोलन शुरू हुआ था. आइंस्टाइन को लगता था कि अगर इस तरह का कोई देश बनता है तो यहूदियों से जुड़ी संस्कृति, यातना सह रहे यहूदी शरणार्थी और दुनिया भर में बिखरे यहूदियों के बीच एक भरोसा जगेगा. 
आइंस्टाइन चाहते थे कि इसराइल में अरबी और यहूदी दोनों एक साथ रहें. वो किसी यहूदी राष्ट्रीयता के समर्थक नहीं थे. इसराइल के पहले प्रधानमंत्री बेन-ग्यूरियन ने अल्बर्ट आइंस्टीन को इसराइल का राष्ट्रपति बनने का प्रस्ताव दिया था, जिसे उन्होंने अस्वीकार कर दिया था.  
इसराइल को लेकर नेहरू के मन में द्वंद्व था. वो यहूदियों के इतिहास को लेकर पूरी तरह से सजग थे. यूरोप में यहूदियों के साथ जो कुछ भी उसे लेकर वो अनभिज्ञ नहीं थे. यूरोप में यहूदियों पर हुए अत्याचार के ख़िलाफ़ वो लिखते और बोलते भी रहे. 
नेहरू फ़लस्तीन के बंटवारे को लेकर सहमत नहीं थे. उनका कहना था  कि फ़लस्तीन में अरबी सदियों से रह रहे हैं और जब एक यहूदी देश बनेगा तो उन्हें बेदखल होना पड़ेगा जो कि अन्यायपूर्ण होगा. नेहरू ने आइंस्टीन की चिट्ठी के जवाब में भी यही कहा था. 
 को चार पन्ने की एक चिट्ठी लिखी थी. इस ख़त में आइंस्टीन ने भारत में छुआछूत ख़त्म करने की तारीफ़ की थी . इसके साथ ही उन्होंने कहा था कि यहूदी भी दुनिया भर में भेदभाव और अत्याचार के शिकार हैं. आइंस्टीन ने नेहरू के आधुनिक विचारों की इस चिट्ठी में तारीफ़ की थी. 
उन्होंने नेहरू को लिखे खत में कहा था, ''सदियों से यहूदी दरबदर स्थिति में रहे हैं और इसका खामियाजा भी उन्हें भुगतना पड़ रहा है. लाखों यहूदियों को तबाह कर दिया गया है. दुनिया में कोई ऐसी जगह नहीं है जहां वो ख़ुद को सुरक्षित महसूस कर सकें. एक सामाजिक और राष्ट्रीय मुक्ति आंदोलन के नेता के रूप में मैं आपसे अपील करता हूं कि यहूदियों का आंदोलन भी इसी तरह का है और आपको इसके साथ खड़ा रहना चाहिए.'' 
नेहरू ने आइंस्टाइन को जवाब में लिखा था, ''मेरे मन में यहूदियों को लेकर व्यापक साहनुभूति है. मेरे मन में अरबियों को लेकर भी सहानुभूति कम नहीं है. मैं जानता हूं कि यहूदियों ने फ़लस्तीन में शानादार काम किया है. लोगों के जीवनस्तर को बेहतर बनाने में बड़ा योगदान दिया है, लेकिन एक सवाल मुझे हमेशा परेशान करता है.  इतना होने के बावजूद अरब में यहूदियों के प्रति भरोसा क्यों नहीं बन पाया?'' 
आख़िरकार नेहरू ने 17 सितंबर 1950 में इसराइल को मान्यता दी और उन्होंने कहा था कि इसराइल एक सच है. नेहरू ने कहा था कि तब उन्होंने इसलिए परहेज किया था क्योंकि अरब देश भारत के गहरे दोस्त थे और उनके ख़िलाफ़ नहीं जा सकते थे. 
ने 22 दिसंबर 1974 की अपनी एक रिपोर्ट में लिखा है कि अरब के प्रति नेहरू के इस समर्पण को उस वक़्त झटका लगा जब 1965 और 1971 में पाकिस्तान के साथ युद्ध में भारत को अरब देशों का साथ नहीं मिला और उन देशों ने एक इस्लामिक देश पाकिस्तान का साथ दिया. 
तब के एक पूर्व भारतीय राजनयिक प्रोफ़ेसर अदारकर के एक लेख का हवाला दिया गया है जिसमें उन्होंने पूछा था, ''हमें अरब देशों के साथ रहने से क्या हासिल हुआ? इससे न तो हमारी न्याय को लेकर प्रतिबद्धता में प्रतिष्ठा बढ़ी और न ही कोई राजनीतिक फ़ायदा मिला.''
1962 में जब चीन ने भारत पर आक्रमण किया तो 
 मदद मांगी. अरब देशों के प्रति उनका झुकाव किसी से छुपा नहीं था लेकिन उन्होंने इसराइल से मदद मांगने में कोई संकोच नहीं किया. यरूशलम के इसराइली अर्काइव के दस्तावेजों के मुताबिक 1962 में जब भारत-चीन युद्ध चरम पर था तब इसराइली पीएम डेविड बेन ग्यूरियन ने नेहरू से पूरी सहानुभूति दिखाई और उन्होंने भारतीय बलों को हथियार मुहैया कराने की पेशकश की. 
इन दस्तावेजों के मुताबिक भारत उन जलजहाजों से हथियार लाना चाहता था जिन पर इसराइल के झंडे नहीं लगे हों लेकिन इसराइल का कहना था कि बिना इसराइली झंडे के हथियार नहीं भेजे जाएंगे.  
सऊदी अरब और बहरीन में भारत के राजदूत रहे तलमिज़ अहमद का मानना है, ''पाकिस्तान और भारत का युद्ध शीत युद्ध के दौरान हुआ था. तब तो अमरीका भी हमारे ख़िलाफ़ था. 1971 में तो अरब के देश भी बंटे हुए थे. उस ज़माने में जहां राजशाही थी वो अमरीका के साथ थे और जो लेफ्ट विंग थे वो रूस के साथ थे. ज़ाहिर है उस वक़्त ईरान अमरीका के साथ था और उसने पाकिस्तान का समर्थन किया था. अमरीका भी पाकिस्तान के साथ था. शीत युद्ध के दौरान इन देशों ने पाकिस्तान को एक पार्टनर के तौर पर देखा था. बुनियादी बात ये थी कि दुनिया दो गुटों में बंटी थी न कि हिन्दू बनाम मुसलमान जैसी कोई बात थी. बुनियादी चीज़ तो उस वक़्त विचारधारा थी.''
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



इसराइल का ये 'तंदूरी' रेस्तरां है नेतन्याहू का पसंदीदा

यरूशलम से एक घंटे की दूरी पर हरज़िल्या पिटूच शहर में एक "तंदूरी" नाम का भारतीय रेस्तरां है.
इसकी एक शाखा तेल अवीव में भी है जहाँ इन दिनों भारत के दौरे पर आए इसराइल के प्रधानमंत्री बेंजामिन नेतन्याहू और उनकी पत्नी सारा नेतान्याहू की पहली डेट हुई थी. 
तंदूरी रेस्तरां की मालिक रीना पुष्करना सारा नेतन्याहू की दोस्त हैं. वो एक-दूसरे को 20 साल से ज्यादा समय से जानते हैं. उस समय नेतन्याहू राजनीति में दाख़िल हुए थे.
रीना प्रधानमंत्री नेतान्याहू के डेलीगेशन में शामिल उनकी मेहमान की हैसियत से भारत के दौरे पर भी आई हैं. 
हमारी मुलाक़ात उनके रेस्तरां हुई जहाँ ग्राहक कम थे लेकिन वो सबसे व्यक्तिगत रूप से गर्मजोशी से मिल रही थीं. 
अपनी पहली डेट के बारे में पिछले साल नेतन्याहू ने ख़ुद उस समय बताया था जब भारतीय प्रधानमंत्री नरेंद्र मोदी यहाँ आए थे.
"हमने यरूशमल में पहला "कोशर" हिंदुस्तानी रेस्तरां खोला था. इसका उद्घाटन प्रधानमंत्री ईशाक रेबिन ने किया था. 
"तब प्रधानमंत्री नेतन्याहू और मिसेज़ नेतन्याहू रेस्तरां की ओपनिंग के लिए आए थे और जैसा कि प्रधानमंत्री नेतन्याहू ने पूरी दुनिया को बताया कि सारा के साथ उनकी पहली डेट तंदूरी तेल अवीव में हुई थी."
उनका दावा था, "मुझे याद है कि क़रीब 20 साल पहले उन्हीं ने मुझसे कहा था कि जब मैं प्रधानमंत्री बनूँगा और मैं हिंदुस्तान जाऊँगा तो रीना मैं ज़रूर आपको इनवाइट करूँगा."
इसराइली प्रधानमंत्री ने अपना वादा निभाया. पुष्करना उनके साथ भारत गईं. 
भारत और इसराइल के बीच कूटनीतिक सम्बंध 1992 में शुरू हुए थे. लेकिन, इससे पहले दोनों पक्षों के बीच कई मुलाक़ातें पुष्करना के रेस्तरां में हुई थीं. 
वो कहती हैं, "पहली जो डेलीगेशन थी उनका हमने यहाँ पर स्वागत किया. हम तो बेचैनी से इंतज़ार कर रहे थे कि हमारा हिंदुस्तानी प्रतिनिधित्व हो." 
भारत के प्रधानमंत्री मोदी पिछले साल जब इसराइल आए थे तो नेतन्याहू ने उनके लिए शाकाहारी खाने का इंतज़ाम पुष्करना से करवाया था. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



BBC SPECIAL: रोमांस में कितने पास, कितने दूर हैं भारत-इसराइल

इसराइल एयरोस्पेस इंडस्ट्रीज़ की एक फ़ैक्टरी में चारों तरफ़ ड्रोंस रखे हैं. कुछ आधे तैयार हैं और कुछ पूरी तरह से मुकम्मल. 
भारत की सशस्त्र सेना इन ड्रोंस का सालों से इस्तेमाल कर रही हैं. 
यरूशलम से डेढ़ घंटे की दूरी पर तेल अवीव शहर के नज़दीक रक्षा का सामान बनाने वाली ये इस देश की सब से बड़ी फ़ैक्टरी है. 
कम्पनी के नज़दीक सुरक्षा इतनी कड़ी कि कोई परिंदा भी वहाँ नहीं फटक सकता. बीबीसी हिंदी को अंदर जाने की स्पेशल इजाज़त दी गई. 
हमारी और हमारे सामानों की अच्छी तरह से जाँच हुई जिसके बाद हमें अंदर भेजा गया. 
भारत की सेना हेरोन यूऐवी सिस्टम यानी ड्रोन का भरपूर इस्तेमाल करती है जिसे आकाश से जासूसी के लिए आमतौर से इस्तेमाल किया जाता है.
इनका इस्तेमाल मिसाइल दाग़ने के लिए भी किया जाता है. फ़ैक्टरी के अंदर हेरोन ड्रोन भी रखा था. 
कंपनी के एक वरिष्ठ अधिकारी युआश रूबिन कहते हैं, "भारत उनकी कंपनी का सब से बड़ा ग्राहक है."
वे आगे कहते हैं, "भारत हमारा ग्राहक नहीं बल्कि पार्टनर है. हमारे संबंध 25 साल पुराने हैं." 
सुरक्षा के मैदान में भारत के इसराइल से गहरे संबंध हैं. पिछले 25 सालों में अब तक 10 अरब डॉलर का सौदा हो चुका है. 
इसराइल के प्रधानमंत्री बिन्यामिन नेतन्याहू रविवार से भारत के चार दिनों के दौरे पर हैं. उनकी सब से बड़ी चुनौती होगी भारत से संबंध को और भी मज़बूत बनाना. 
रक्षा ही एक ऐसा क्षेत्र है जहाँ इसे मज़बूत करने की अधिक गुंजाइश है. 
अभी हाल में भारत से इसराइल को झटके मिले हैं जिन से रिश्तों में उत्साह कम हुआ है. इसराइल को भारत ने पहला झटक उस समय दिया जब इसने संयुक्त राष्ट्र में यरूशलम को लेकर फलस्तीनियों के पक्ष में वोट दिया.
दूसरा झटका उस समय लगा जब भारत ने अचानक आधे अरब डॉलर का इसराइल से क़रार रद्द कर दिया. ये क़रार रक्षा क्षेत्र से जुड़ा हुआ था.
इसराइल इन झटकों से अब भी उबर नहीं सका है. इसीलिए स्थानीय मीडिया में कुछ लोग ये सवाल उठा रहे हैं कि नेतन्याहू भारत जा ही क्यों रहे हैं. 
कुछ ने कहा कि दोनों देशों के बीच रोमांस है गहरा रिश्ता नहीं. 
इसराइल-भारत सांस्कृतिक संबंधों पर गहरी नज़र रखने वाली शलवा वाइल के अनुसार 'रोमांस भी फीका पड़ गया है.'
वो कहती हैं,  "नेतन्याहू को दोनों देशों के बीच फीका पड़ता रोमांस वापस लाना होगा." 
यहाँ तक कि दोनों देशों के बीच आपसी व्यापार 2010 में जितना था उससे भी आज कुछ कम ही है. 
ये व्यापार लगभग पांच अरब डॉलर सालाना का है जबकि क्षमता इससे बहुत अधिक की है. 
इसराइल-इंडिया चैम्बर ऑफ़ कॉमर्स की चेयरपर्सन अनत बर्नस्टाइन कहती हैं कि दोनों देशों के व्यापारियों में फ़ासले बहुत हैं.
अनत बर्नस्टाइन के मुताबिक़, "इसराइली व्यापारी अमरीकियों के साथ काम करने के आदि हैं. उन्हें जल्दी रहती है. भारत में माहौल अलग है. यहाँ के काम के माहौल को उन्हें समझना होगा." 
वो कहती हैं कि 2018 से इसमें बदलाव आने वाला है. उनके अनुसार दोनों देशों के बीच व्यापार में बहुत तेज़ी से बढ़ोतरी होगी. 
इसराइल भारत को 'कटिंग एज टेक्नोलॉजी' में मदद कर सकता है, सूचना प्रौद्योगिकी में सहयोग दे सकता है. 
लेकिन विशेषज्ञों के अनुसार इसके व्यापारियों को भारत के बाज़ार को समझना होगा. यहाँ माल उम्दा हो, लेकिन दाम कम. 
इसराइली व्यापारियों को अब ये समझ में आ रहा है. 
कुछ विशेषज्ञों से बात करने के बाद ये लगा कि 80 लाख की आबादी वाले इसराइल के लिए एक अरब से अधिक आबादी वाले देश भारत के साथ सौदा करना अपनी क्षमता से अधिक कोशिश करने के बराबर है. 
प्रधानमंत्री नेतन्याहू की सब से बड़ी चुनौती होगी भारत के साथ रिश्तों में स्ट्रैटेजिक गहराई पैदा करना. 
किसी ने यहाँ ख़ूब कहा है कि 'इसराइल और भारत को अपने रिश्तों को रोमांस से आगे बढ़ाने की ज़रूरत है.' 



अपने ही देश इसराइल में बुरी तरह घिरे हुए हैं बिन्यामिन नेतन्याहू

इसराइली प्रधानमंत्री बिन्यामिन नेतन्याहू भारत के छह दिवसीय दौरे पर हैं. नेतन्याहू का भारत दौरा उस वक़्त हुआ है जब उन्हें अपने बेटे के कारण शर्मिंदगी का सामना करना पड़ा है. 
पिछले सोमवार को नेतन्याहू के 26 वर्षीय बेटे याइर नेतन्याहू का एक ऑडियो टेप सार्वजनिक हुआ था.   
ऑडियो में 26 वर्षीय याइर नेतन्याहू गैस टायकून कोबी मैमोन के बेटे ओरी से एक वेश्या पर खर्च करने के लिए पैसे उधार मांग रहे हैं. 2015 के बताए जा रहे इस टेप में याइर कह रहे हैं, "ब्रो, मेरे पिता ने तुम्हारे लिए 20 अरब डॉलर का सौदा करवाया है और तुम मुझे 400 शेकेल उधार नहीं दे सकते?"
इस ऑडियो टेप के सार्वजनिक होने के बाद इसराइल के विपक्षी नेता प्रधानमंत्री नेतन्याहू से इस्तीफ़े की मांग कर रहे हैं. पूरे वाक़ये पर नेतन्याहू को सफ़ाई देने के लिए सामने आना पड़ा. 
प्रधानमंत्री के कार्यालय की ओर से कहा गया है कि उनका कोबी मैमोन से कोई संबंध नहीं है और उन्हें अपने बेटों के संबंधों के बारे में कोई जानकारी नहीं थी.
प्रधानमंत्री कार्यालय की ओर से जारी बयान में कहा गया है, "याइर को गैस सौदे के बारे में कोई जानकारी नहीं है, और अगर उन्होंने इस बारे में कोई टिप्पणी की भी है तो ऐसा मज़ाक में ही किया है."
ने अपने एक लेख में लिखा है कि जिस शाम नेतन्याहू के बेटे की बेवकूफ़ी सार्वजनिक हुई उसी रात इसराइली एयरफ़ोर्स ने सीरियाई आर्मी ठिकानों पर हमला किया. 
न्यूयॉर्क टाइम्स ने लिखा है कि इस तरह के हमले में प्रधानमंत्री की संलिप्तता सीधी होती है. न्यूयॉर्क टाइम्स का कहना है कि यह हमला नेतन्याहू के बेटे के टेप सार्वजनिक होने से उपजे विवाद से ध्यान हटाने के लिए था. 
प्रधानमंत्री नेतन्याहू पर पहले से ही भ्रष्टाचार के आरोप लग रहे हैं.     
न्यूयॉर्क टाइम्स ने इसराइल के दो स्कॉलरों का हवाला देते हुए लिखा है इसराइल के प्रधानमंत्री दुनिया के सबसे व्यस्त प्रधानमंत्रियों में से एक होते हैं. इतनी व्यसस्ता के बावजूद इसराली पीएम भारत के छह दिवसीय दौरे पर हैं. 
इसराइल में नेतन्याहू के इस्तीफ़े की मांग तेज़ी से बढ़ रही है. नेतन्याहू ने इसे अतार्किक क़रार दिया है. उन्होंने कहा कि इस्तीफ़े की मांग किसी अनियमितता के कारण नहीं है बल्कि लोगों को उनकी नीतियों से समस्या है. 
इसराइली मीडिया कि रिपोर्ट के मुताबिक़ अवैध रूप से गिफ्ट लेने के मामले में भी नेतन्याहू पर आरोप लगाए गए हैं. इसके साथ ही वो एक अख़बार से सकारात्मक कवरेज को लेकर सौदा करने के मामले में भी संदिग्ध हैं. 
जर्मनी से युद्धपोत ख़रीद में भ्रष्टाचार के मामले में नेतन्याहू के क़रीबी सहयोगी भी संदिग्ध हैं.
नेतन्याहू के विरोधियों का कहना है कि उन्हें दो कारणों से पीएम पद से अयोग्य ठहराया जा सकता है. इसराइली मीडिया का कहना है कि जो व्यक्ति किसी अपराध में संदिग्ध है उसके हाथों इसराइल की कमान नहीं होनी चाहिए. 
इसराइली मीडिया के मुताबिक देश को पूर्णकालिक प्रधानमंत्री चाहिए, ऐसा पीएम नहीं चाहिए जो अपना आधा वक़्त जांचकर्ताओं से पूछताछ में या बचाव पक्ष के वकीलों के साथ रणनीति पर काम करने में नष्ट करे. 
इसराइल में जब तक कोर्ट दोषी नहीं ठहरा देता तब तक किसी व्यक्ति को गुनाहगार नहीं माना जा सकता. क़ानून के अनुसार आरोप लगने भर से कोई अपने पद से इस्तीफ़ा दे दे, ऐसा ज़रूरी नहीं. 
ऐसा नहीं है कि बिन्यामिन नेतन्याहू पहले प्रधानमंत्री हैं जिन पर भ्रष्टाचार के आरोप लगे हैं. इससे पहले के प्रधानमंत्रियों के ख़िलाफ़ भी भ्रष्टाचार के मामले में जांच हुई है. 
पूर्व प्रधानमंत्री एहुद ओलमर्ट को भ्रष्टाचार के मामले में इस्तीफ़ा देना पड़ा और उन्हें जेल हुई. इसराइल के पूर्व पीएम एरियल शेरॉन की मौत जांच के दौरान ही हो गई थी. अब देखना है कि क्या नेतन्याहू को भी इस्तीफ़ा देना पड़ेगा? ज़ाहिर है नेतन्याहू अपने पूर्ववर्तियों पर हुई कार्रवाई से अवगत होंगे. 
1997 में पुलिस ने वोटों की ख़रीद की जांच में नेतन्याहू का नाम शामिल करने की सिफारिश की थी. हालांकि नेतन्याहू के ख़िलाफ़ कभी जांच नहीं हुई. 
मध्य-पूर्व में भारतीय राजदूत रहे तलमीज़ अहमद कहते हैं, ''ज़ाहिर है कि नेतन्याहू अपने ही देश में घिरे हुए हैं, लेकिन इससे उनके भारत दौरे पर कोई फ़र्क़ नहीं पड़ने वाला है.''
लेकिन अगर भ्रष्टाचार की जांच में नेतन्याहू का नाम भी शामिल किया जाता है तो मामला कोर्ट में जाएगा. 1993 में इसराइली सुप्रीम कोर्ट ने प्रधानमंत्री के लिए यह अनिवार्य कर दिया था कि अगर उनकी कैबिनेट में किसी मंत्री के ख़िलाफ़ जांच होती है तो उसे  मंत्रिमंडल से बाहर करना पड़ेगा. कुछ लोगों का कहना है कि प्रधानमंत्री के साथ भी ऐसा ही होना चाहिए.  
राजनीतिक रूप से बिन्यामिन नेतन्याहू ख़ुद को दक्षिणपंथी बताते हैं. 1992 के आम चुनाव में लिकुड पार्टी की जब हार हुई तो उन्हें पार्टी का चेयरमैन बनाया गया.
बिन्यामिन नेतन्याहू के बेटे तो विवादों में अभी घिरे हैं लेकिन उनकी पत्नी 
 पहले से ही विवादों में हैं. सारा नेतन्याहू पर सरकारी खज़ाने से 3,59,000 शेकेल के दुरुपयोग के आरोप हैं. इसराइल के न्याय मंत्रालय ने सारा नेतन्याहू को लेकर यह बात कही थी. यह मामला पिछले साल सितंबर महीने का ही है. हालांकि इसे भी बिन्यामिन नेतन्याहू ने बकवास क़रार दिया था.  
(बीबीसी हिन्दी के एंड्रॉएड ऐप के लिए 
 करें. आप हमें
और 
 पर भी फ़ॉलो कर सकते हैं.)



इसराइल में नरेंद्र मोदी का स्वागत करेगी ये लड़की

भारत के प्रधानमंत्री नरेंद्र मोदी चार जुलाई से इसराइल का दौरा कर रहे हैं. इसराइल का दौरा करने वाले नरेंद्र मोदी पहले भारतीय प्रधानमंत्री होंगे.
भारतीय विदेश मंत्रालय के मुताबिक नरेंद्र मोदी दो दिनों की यात्रा में इसराइली प्रधानमंत्री बिन्यामिन नेतन्याहू से दोनों देशों के बीच आपसी हित से जुड़े मुद्दों पर चर्चा करेंगे. 
इसराइल में इस यात्रा को लेकर काफ़ी उत्साह देखा जा रहा है. इजराइली मीडिया रिपोर्ट्स के मुताबिक नरेंद्र मोदी के स्वागत समारोह में इसराइल और भारत का राष्ट्रगान गाने का मौका भारतीय मूल की इसराइली गायिका लियोरा इतज़ाक को दिया है. 
लियोरा के माता-पिता भारत में मुंबई से थे लेकिन लिओरा का जन्म इसराइल में ही हुआ है. 15 साल की उम्र में ही वह इंडियन क्लासिकल सीखने के लिए भारत आ गई थीं. उन्होंने पुणे के सुर संवर्धन संस्थान में संगीत की शिक्षा ली थी. पद्म तलवारकर और पंडित सुरेश तलवारकर से लियोरा ने शास्त्रीय संगीत सीखा था. 
उन्होंने 1991 से 1998 तक भजन और ग़ज़ल को भी सीखा. लियोरा को बॉलीवुड की एक फ़िल्म 'दिल का डॉक्टर' में गाने का भी मौक़ा मिला. 
इसके साथ ही लियोरा ने मशहूर गायक कुमार सानु, उदित नारायण और सोनू निगम के साथ भी उस दौरान गया था. इस दौरान लियोरा अपने परिवार से आठ सालों तक दूर रही थीं. 
अचनाक से उन्हें घर की याद सताने लगी और 1990 के दशक में बॉलीवुड के करियर को छोड़ वो इसराइल रवाना हो गईं.
लियोरा ने समाचार एजेंसी पीटीआई से बातचीत करते हुए कहा, ''भारत छोड़ते वक़्त मैं 23 साल की थी. आठ साल तक रहने के बाद घर की बहुत तेज़ याद आने लगी. इतने लंबे समय तक माता-पिता और भाई-बहनों से दूर रहना आसान नहीं था. मैं हिन्दुस्तान से प्रेम करती हूं लेकिन मैं ज़्यादा अलगाव झेलने के मूड में नहीं थी.''
अब लियोरा एक बार फिर से बॉलीवुड के सपने को साकार करना चाहती हैं. 2015 में भारतीय राष्ट्रपति प्रणब मुखर्जी इसराइल के दौरे पर गए थे. प्रणव मुखर्जी के स्वागत में इसराइल के राष्ट्रपति ऑफिस ने लियोरा को बंकेट डिनर की मेजबानी में गाने के लिए चुना था. 
इसराइली प्रधानमंत्री बिन्यामिन नेतन्याहू भारतीय प्रधानमंत्री मोदी के स्वागत के लिेए बेकरार हैं. उन्होंने कुछ महीने पहले ट्वीट कर पीएम मोदी को कहा था- इसराइल आने का इंतज़ार है मेरे दोस्त. इस बार लियोरा भारतीय प्रधानमंत्री के स्वागत में डिनर पार्टी के दौरान गाएंगी. वैसे लिओरा हिन्दी और हीब्रू दोनों भाषा में गाती हैं.  
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)  



भारत के लिए क्यों ज़रूरी है इसराइल?

इसराइल के प्रधानमंत्री बेन्यामिन नेतन्याहू करीब एक हफ्ते के दौरे पर भारत आए हैं. पिछले 15 साल में पहली बार कोई इसराइली प्रधानमंत्री भारत के दौरे पर आए हैं. 
ऐसे वक्त में जब भारत ने संयुक्त राष्ट्र में अमरीकी राष्ट्रपति डोनल्ड ट्रंप के उस प्रस्ताव के ख़िलाफ़ वोट दिया जिसमें यरूशलम को इसराइल की राजधानी के रूप में मान्यता देने की बात कही गई थी. नेतान्याहू के इस दौरे पर सभी की निगाहें जमी हुई हैं.
मध्य पूर्वी राष्ट्रों के मामलों के जानकार क़मर आग़ा से बात की 
 ने और जाना कि दोनों देशों के आपसी रिश्तों के लिए यह दौरा कितना महत्वपूर्ण साबित हो सकता है.
क़मर आग़ा कहते हैं, ''दोनों देशों के लिए ये द्विपक्षीय रिश्तें बेहद अहम हैं. इसराइल के पास रक्षा और कृषि क्षेत्र समेत कई अन्य विभागों में बहुत बेहतरीन तकनीक है. जिसका इस्तेमाल भारत करता रहा है और आगे भी करना चाहेगा''
''पिछले साल जुलाई में जब प्रधानमंत्री नरेंद्र मोदी इसरायल दौरे पर गए थे तो विज्ञान, कला-संस्कृति, तकनीक समेत कुल सात क्षेत्रों में सहयोग पर समझौते हुए थे, अब इन्हीं तमाम क्षेत्रों में आगे बढ़ने का प्रयास किया जाएगा.'' 
भारत और इसराइल के बीच कूटनीतिक संबंधों को स्थापित हुए अब 25 साल हो चुके हैं. ऐसे में क़मर आग़ा का मानना है कि दोनों ही देशों के बीच दो-तीन मुद्दें बेहद महत्वपूर्ण हैं.
वे बताते हैं, ''दो-तीन चीज़ें महत्वपूर्ण हैं जिसमें रक्षा उत्पादों की बातचीत अहम है, वहीं मेक इन इंडिया के तहत भारत चाहता है कि जो चीजें वह इसराइल से खरीद रहा है वह भारत में ही बने, और इसके साथ-साथ दोनों ही देश कुछ ऐसे रक्षा उत्पाद बनाना चाहते हैं जो वे मिलकर बनाएंगे और फिर किसी दूसरे देश को बेच सकेंगे.'' 
क़मर आग़ा आगे बताते हैं, ''इसराइल के लिए यह समझौते इसलिए ज़रूरी हैं क्योंकि उसके पास मानव श्रम की कमी है. साथ ही भारत में कामगार लोगों की संख्या अच्छी खासी है जो पढ़े लिखे हैं और उन्हें तकनीक की भी बेहतर समझ है. इसके अलावा इसराइल के उत्पाद के लिए भारत एक बड़ा बाज़ार है.'' 
इस दौरे में कौन से मुद्दे सबसे अहम हो सकते हैं इस पर क़मर आग़ा कहते हैं,  ''इस बार के एजेंडे में मिसाइल तकनीक एक महत्वपूर्ण मुद्दा रहेगा, जिसमें एंटी टैंक मिसाइल के संबंध में कुछ मतभेद भी चल रहा है, इस मुद्दे को दोनों देश सुलझाना चाहेंगे. 
''साथ ही कुछ नेवी और मिलिट्री से जुड़े अहम मुद्दों पर भी बातचीत होने की उम्मीद है. वाटर डीसेलिनेशन प्लाट और सिंचाई की तकनीक समेत कई मुद्दों पर बात हो सकती है.''
इसराइल के साथ मोदी सरकार की नीति पर क़मर आग़ा कहते हैं कि जनसंघ के समय से ही बीजेपी इसराइल के साथ बेहतर संबंध बनाने की बात करती रही है. 
भारत की विदेश नीति में इसराइल की महत्ता को समझाते हुए क़मर आग़ा बताते हैं, ''भारत के लिए इसराइल इतना महत्वपूर्ण इसलिए भी है क्योंकि अमरीका के साथ भारत के रिश्ते तभी बेहतर हो सके जब उसने पहले इसराइल के साथ अच्छे रिश्ते कायम किए.'' 
वे आगे बताते हैं, ''भारत के संबंध फलिस्तीन के साथ भी अच्छे हैं और अन्य अरब देशों के साथ भी भारत के संबंध बरकरार हैं, इन तमाम रिश्तों पर इसराइल ने कभी आपत्ति दर्ज नहीं करवाई.'' 



मोदी को नेतन्याहू से मिला तोहफ़ा ख़ास क्यों?

भारत दौरे पर आए इसराइल के प्रधानमंत्री बिन्यामिन नेतन्याहू और प्रधानमंत्री नरेंद्र मोदी की दोस्ती की खूब चर्चा हो रही है. नेतन्याहू ने इस दौरे में मोदी को एक तोहफ़ा भी दिया. 
इसराइली प्रधानमंत्री ने अहमदाबाद में एक कार्यक्रम के दौरान प्रधानमंत्री मोदी को एक जीप भेंट की. ये जीप कोई आम जीप नहीं है, बल्कि मोबाइल वॉटर ट्रीटमेंट जीप है. 
इसकी मदद से समंदर के खारे पानी को मीठा और गंदे पानी को साफ़ कर पीने लायक बनाया जा सकता है.
प्रधानमंत्री ने इस खास जीप को भारत-पाक सीमा पर स्थित बनासकांठा जिले के सुइगाम गांव के लोगों को समर्पित कर दिया. 
इस जीप के ज़रिए कैसे खारे पानी को मीठा किया जाता है, ये भी सुइगाम गांव से सीधे वीडियो कॉन्फ्रेंसिंग से दिखाया गया. 
इस मौके पर प्रधानमंत्री मोदी ने कहा, "पिछले साल, जब मैं इसराइल दौरे पर गया था तो मुझे एक वाहन दिखाया गया था. ये वाहन गंदे पानी को साफ कर सकता था. वही वाहन प्रधानमंत्री नेतन्याहू ने मुझे तोहफे में दिया है."
प्रधानमंत्री मोदी ने इस खास भेंट के लिए देश के लोगों की तरफ से इसराइली प्रधानमंत्री का शुक्रिया अदा किया. 
इस जीप का इस्तेमाल सीमा से लगने वाले सुइगाम के लोगों और वहां तैनात सेना के जवानों को साफ पानी मुहैया कराने के लिए किया जाएगा. 
इस जीप की कीमत करीब 1,11,000 अमरीकी डॉलर है. इसे प्राकृतिक आपदा वाली जगहों पर जैसे बाढ़, भूकंप और मुश्किल स्थितियों में काम कर रही सेना को साफ पानी देने के लिए इस्तेमाल किया जाता है. 
इस जीप को उच्च गुणवत्ता वाला पीने लायक पानी प्यूरीफाई करने के लिए डिज़ाइन किया गया है. 
ये एक दिन में 20,000 लीटर समुद्र के खारे पानी और 80,000 लीटर गंदे या दूषित पानी को साफ करने में सक्षम है. इसके द्वारा साफ किया पानी विश्व स्वास्थ संगठनों के मानकों के मुताबिक होता है. 
इस गेल मोबाइल जल शोधन वाहन का निर्माण इसराइल में किया जाता है. ये वाहन इंडिपेंडेंट और ऑटोमेटिक तरीके से काम करता है. 
ये बहुत ही हाल्का है. 1540 किलो वज़न की इस जीप को आसानी से कहीं भी ले जाया जा सकता है.  
इसे किसी भी संभावित जल स्रोत जैसे नदियां, झीलें, महासागर, कुओं, अत्यधिक जलमग्न स्रोत से जोड़ा जा सकता है.
इसे दो लोग तीस मिनट से भी कम समय में शुरू कर सकते हैं. ये एडवांस कंट्रोल सिस्टम पर काम करता है और किसी भी मौसम में काम करने में सक्षम है. 
इसमें एक वक्त में कम से कम एक हज़ार लीटर तक पानी रखा जा सकता है.
इसके लिए ज्यादा बिजली की आवश्यकता नहीं होती. सिर्फ 12 वोल्ट पर काम कर सकता है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



#100Women मोहनलालगंज में महिला सांसदों का बोलबाला क्यों?

उत्तर प्रदेश के मोहनलालगंज शहर की किसी चाय की दुकान पर अगर महिला सांसदों का ज़िक्र छेड़ दें तो बात घूमफिर कर रीना चौधरी पर आ जाती है. 
1998 और 1999 में इस सीट से लोकसभा पहुंची थीं. लेकिन उससे पहले उन्होंने विधानसभा क्या, ज़िला स्तर का चुनाव भी नहीं लड़ा था. 
चाय की चुस्की लेते हुए आशाराम याद करते हैं कि रीना चौधरी महज़ 27 साल की थीं जब इन्होंने पहली बार उनका भाषण सुना था.
वो कहते हैं, "मुझे आज भी याद है, मैं तब कॉलेज में था. वो सहमी सी सटेज पर आईं थीं, और ठीक से कुछ बोल भी नहीं पाई थीं, पर लोगों को उनकी गरमजोशी पसंद आई."
रीना चौधरी अकेली नहीं हैं. उनके अलावा सात और महिला सासंद मोहनलालगंज से अलग अलग समय पर जीत चुकी हैं.
मोहनलालगंज, उत्तर प्रदेश की राजधानी लखनऊ से सटी, आम सी दिखने वाली ग्रामीण लोकसभा सीट है. यहां औरतें ज़्यादातर खेती या दिहाड़ी मज़दूरी करती हैं.
वो नौकरीपेशा नहीं हैं और ना ही बड़ी तादाद में कॉलेज की पढ़ाई पूरी करती हैं.
फिर भी ये वो सीट है जहां देश में अब तक हुए 16 लोकसभा चुनावों में से सबसे ज़्यादा, आठ बार महिला सांसद जीती हैं.
ये बहुत अहम है क्योंकि अब भी कुल 543 में से क़रीब आधी लोकसभा सीटें ऐसी हैं जहां से कभी भी कोई महिला सांसद नहीं चुनी गई है.
तो मोहनलालगंज ने आठ बार औरतों को क्यों चुना?
वैसे तो पंसकुरा और इंदौर की लोकसभा सीटों ने भी आठ बार महिला सांसद चुनी हैं, पर ये हर बार गीता मुखर्जी और सुमित्रा महाजन रहीं. 
इनसे अलग मोहनलालगंज ने ऐसी औरतों को चुना जो नामी गिरामी नहीं थीं, हालांकि संपन्न परिवारों से ताल्लुक ज़रूर रखती थीं.
रीना के पिता सरकारी अफ़सर थे और 'नेताजी' मुलायम सिंह यादव से अच्छी पहचान थी.  एमए, एलएलबी कर चुकी रीना के मुताबिक, बस जब उन्हें टिकट दिया गया तो उन्हें कोई अंदाज़ा नहीं था कि वो जीत जाएंगी और इस सीट पर समाजवादी पार्टी का कब्ज़ा हो जाएगा.
शायद रीना की जीत में कुछ हाथ उनसे पहले भारतीय जनता पार्टी से सांसद रहीं पूर्णिमा वर्मा का भी रहा हो.
1993 में बाबरी मस्जिद तोड़े जाने के वक्त राजनीति में आईं  पूर्णिमा 1996 में सांसद बनीं. इसका बड़ा श्रेय वो इलाके की तथाकथित ऊंची जाति की औरतों को देती हैं.
पूर्णिमा बताती हैं, "उस दौर में ये औरतें राजनीति का हिस्सा तो बनना चाहती थीं पर इनके घर से कोई इन्हें वोट डलवाने ही नहीं ले जाता था, मैंने घर-घर जाकर इनके परिवारों से अपील की कि वो इन्हें वोट डालने ले जाएं."
महिला सांसदों के चुने जाने की शुरुआत हुई 1962 में तीसरी लोकसभा से, जब गंगा देवी जीतकर आईं.  तब ये कांग्रेस पार्टी का गढ़ था.
गंगा देवी तीन बार जीतीं और उनके बाद कांग्रेस की ही कैलाशपति  भी 1980 में एक बार सासंद चुनी गईं.
इसके बाद तीन लोकसभा चुनाव पुरुष ही जीते, पर सीट कांग्रेस से जनता पार्टी और फिर भारतीय जनता पार्टी की ओर खिसक गई.
हिंदुस्तान अख़बार में स्थानीय पत्रकार अखिलेश द्विवेदी के मुताबिक, 1996 में जब एक बार फिर मोहनलालगंज से महिला सांसद चुनी गईं,  तब वहां भारतीय जनता पार्टी और उसके नेता अटल बिहारी वाजपेयी की लहर थी.
दविवेदी कहते हैं, "उत्तर प्रदेश में नेता से भी ज़्यादा ज़रूरी जाति और पार्टी हो जाती है. इन औरतों को सही समय पर मैदान में उतरने का भी फ़ायदा हुआ है."
मोहनलालगंज सीट अनुसूचित जाति के लिए आरक्षित है. पूर्णिमा वर्मा के मुताबिक उन्हें और उनके बाद मोहनलालगंज से जीतीं समाजवादी पार्टी की रीना चौधरी और सुशीला सरोज को इसका फ़ायदा ज़रूर हुआ है.
वो कहती हैं, "अनुसूचित जाति से उभरीं महिला नेताओं की तादाद बहुत कम है, ऐसे में पार्टी जब हमें टिकट देती है तो बहुत अच्छा संदेश जाता है."
लेकिन पार्टी के टिकट देने और महिला के चुनाव जीतने के आगे का रास्ता उतना आसान नहीं रहा है.
रीना चौधरी के मुताबिक उनके दो बार सांसद चुने जाने के बाद भी उन्हें उनकी पार्टी ने तीसरी बार टिकट नहीं दिया जिसकी वजह से उन्होंने पार्टी छोड़ दी.
उनका आरोप है, "मैं लोगों के बीच जाकर उनकी परेशानियां सुनकर फ़ैसले लेने लगी थी, मुझसे उमर में ज़्यादा पर ओहदे में कम रहे पुरुषों ने मुझे साज़िश कर हटवा दिया."
रीना चौधरी के हाथ से निकली सत्ता फिर एक पुरुष के हाथ में गई और 2009 में फिर एक औरत के पास लौटी.
मिसरिख़ लोकसभा सीट से सांसद रह चुकीं सुशीला सरोज मोहनलालगंज से सांसद चुनीं गईं.
लंबे समय से पार्टी के महिला मोर्चा की अध्यक्ष रहीं सुशीला उत्तर प्रदेश में  विधायक भी रह चुकी हैं. 
पिछले लोकसभा चुनाव में जब देश में भारतीय जनता पार्टी की सरकार बनी तो उसी 'लहर' में मोहनलालगंज की सीट भी उसी पार्टी के एक पुरुष के पास चली गई है.
18 लाख मतदाताओं वाली मोहनलालगंज लोकसभा सीट में पांच विधानसभा क्षेत्र आते हैं. रोज़गार का सबसे बड़ा हिस्सा खेती बाड़ी से ही आता है. 
राष्ट्रीय औसत (1000 : 943) से कम हर 1000 लड़कों के मुकाबले यहां 906 लड़कियां ही हैं. 
महिला सासंदों ने उनकी ज़िंदगी कितनी बदली ये जानने के लिए कल पढ़ें #100Women में राजनीति और महिलाओं पर इस विशेष सीरीज़ की दूसरी कड़ी.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



दिल्ली और इसराइली शहर हाइफ़ा का कनेक्शन क्या है?

राजधानी का तीन मूर्ति चौक अब तीन मूर्ति हाइफ़ा चौक कहलाएगा. 
दिल्ली के कई लोगों के मन में ये सवाल आ सकता है कि नई दिल्ली के तीन मूर्ति चौक और हाइफ़ा का क्या कनेक्शन है? 
इसराइल के प्रधानमंत्री बेन्यामिन नेतन्याहू भारत आए तो भारतीय प्रधानमंत्री नरेंद्र मोदी ख़ुद उनकी अगवानी के लिए एयरपोर्ट पहुंचे और वहां से दोनों इसी चौक पर पहुंचे, जहां नाम बदलने से जुड़ा आधिकारिक समारोह हुआ.
दोनों नेताओं ने वहां पुष्प अर्पित किए और मेमोरियल की विज़िटर्स बुक में संदेश लिखकर दस्तख़त भी किए.
इसमें मोदी ने लिखा कि वो 'उन भारतीय सैनिकों के त्याग को नमन करते हैं जिन्होंने हाइफ़ा शहर को आज़ाद कराने के लिए अपने प्राणों की आहूति दे दी.'
"इनमें से एक पन्ना 100 साल पहले लिखा गया था जो हाइफ़ा में भारतीय सैनिकों के बलिदान का कहानी कहता है. इस बलिदान को सौ साल पूरे हो रहे हैं. और इस ऐतिहासिक अवसर पर इस जगह का नाम तीन मूर्ति-हाइफ़ा चौक कर रहे हैं. इसराइल के प्रधानमंत्री की मौजूदगी में हम बहादुर सैनिकों को सलाम करते हैं."
दिल्ली से चार हज़ार किलोमीटर से ज़्यादा दूर मौजूद इसराइल का ये शहर अचानक इतना अहम क्यों हो गया? इसके जवाब से पहले हाइफ़ा के बारे में जानना ज़रूरी है.
हाइफ़ा दरअसल, उत्तरी इसराइल का बंदरगाह वाला शहर है जो एक तरफ़ भूमध्य सागर से सटा है और दूसरी तरफ़ माउंट कैरमल है. 
इसी शहर में बहाई विश्व केन्द्र भी है, जो यूनेस्को की वर्ल्ड हेरिटेज साइट है.
अब सवाल ये है कि दिल्ली के एक चौराहे पर लगी तीन प्रतिमाओं का हाइफ़ा शहर से क्या लेना-देना है?
इन दोनों का रिश्ता जानने के लिए हमें साल 1918 में झांकना होगा. 
कांसे की ये तीन प्रतिमाएं असल में हैदराबाद, जोधपुर और मैसूर लांसर की नुमाइंदगी करती हैं जो 15 इम्पीरियल सर्विस कैवलरी ब्रिगेड का हिस्सा थे. 
पहले 
के दौरान 23 सितंबरको इन तीनों इकाइयों ने मिलकर हाइफ़ा को कब्ज़े से छुड़ाते हुए जीत दर्ज की थी. 
इस शहर पर ओटोमन साम्राज्य, जर्मनी और ऑस्ट्रिया-हंगरी की संयुक्त सेना कब्ज़ा था. 
और इसे जीतना इसलिए ज़रूरी था क्योंकि मित्र राष्ट्रों की सेनाओं के लिए रसद पहुंचाने का समंदर का रास्ता यहीं से होकर जाता था.
ब्रिटिश हुकूमत की ओर से लड़ते हुए इस लड़ाई में 44 भारतीय सैनिक मारे गए थे. आज भी 61 कैवलरी 23 सितंबर को रज़िंग डे या हाइफ़ा डे के रूप में याद करता है.
इसी दिन 15th (इम्पीरियल सर्विस) कैवलरी ब्रिगेड को हाइफ़ा पर कब्ज़े का आदेश दिया गया था. 
नह्र अल मुगत्ता और माउंट कैरेमल की चोटियों के बीच के इलाके में ओटोमन साम्राज्य की तोपें और आर्टिलरी तैनात थी.
ब्रिगेड के जोधपुर लांसर्स को ये पोज़िशन कब्ज़ाने का हुक़्म दिया गया था जबकि मैसूर लांसर्स को शहर के पूर्वी से उत्तरी हिस्से की तरफ़ हमला करते हुए बढ़ने के निर्देश थे.
मैसूर लांसर्स के जवानों ने खड़ी चढ़ाई कर अहम पोज़िशन कब्ज़ा ली थी और गोलीबारी को शांत कर दिया. 
जोधपुर लांसर्स और मैसूर के बचे हुए जवानों ने जर्मन मशीन गनों पर हमला बोला.
वो ओटोमन की पोज़िशन की तरफ़ बढ़े और एक्रे रेलवे लाइन पार की लेकिन उन पर मशीन गन और आर्टिलरी से भारी गोलीबारी की गई. 
नदी किनारे मिट्टी की वजह से उनके आगे बढ़ने में दिक्कतें आईं तो वो बाईं ओर से माउंट कैरेमल की छोटी चोटियों की तरफ़ बढ़ने लगे.
इस रेजीमेंट ने 30 सैनिक पकड़े, दो मशीन गन और दो कैमल गन को कब्ज़े में लिया जिससे हाइफ़ा का रास्ता साफ़ हो गया. 
इस बीच जोधपुर लांसर्स ने आगे बढ़ना जारी रखा जिससे बचाव की मुद्रा में खड़े सैनिक सकते में आ गए.
इन दोनों रेजीमेंट ने 1350 ओटोमन और जर्मन सैनिकों को घुटने टिकवा दिए, जिनमें सैन्य अधिकारी भी शामिल थे.
जोधपुर लांसर्स के कमांडर मेजर दलपत सिंह शेखावत इस लड़ाई में मारे गए थे और उन्हें बाद में  सैन्य सम्मान मिलिट्री क्रॉस से नवाज़ा गया. 



#100Women: 'जिस योनि से जन्मे, उसी पर चुप्पी क्यों?'

फ़ीमेल ऑर्गेज़्म यानी सेक्स के दौरान एक स्त्री के चरम सुख की बात. आपने इसके बारे में पत्र-पत्रिकाओं में ही ज़्यादा सुना-पढ़ा होगा, वैज्ञानिकों के हवाले से इस पर बहुत कम बात हुई है.
लेकिन अब वैज्ञानिकों ने ऑर्गेज़्म, इसकी जटिलता और इसकी दिक्कतों पर पहले की तुलना में ज़्यादा शोध करना शुरू किया है.
वैज्ञानिक भी मान रहे हैं कि महिलाओं के चरम सुख को लेकर जो दिक्क्तें हैं, उनमें सबसे बड़ी ये है कि पुरुषों की देह को लेकर जितने अध्ययन हुए, उतने महिला देह पर नहीं हुए हैं. 
केलिस्टा विल्सन सैन फ्रांसिस्को की फैशन स्टाइलिस्ट हैं. 
विल्सन कहती हैं, "मुझे लगता है जैसे मेरी टांगों के बीच कुछ जल रहा है. कुछ खुजली जैसी मची रहती है. और फिर सेक्स संबंध बनाना हो या टेम्पून लगाने की बात हो, उस वक्त ऐसा लगता है मानो कोई भीतर खंजर डाल रहा हो. बहुत दर्द होता है."
टेम्पून एक किस्म का सेनेटरी पैड होता है जिसे पीरियड के वक्त इस्तेमाल किया जाता है.  
केल्सिटा को ये परेशानी पहली बार तब हुई जब वो 12 साल की थीं. उन्होंने टेम्पून लगाने की कोशिश की तो उनकी योनि में भयानक दर्द हुआ. 
वो इस दिक्कत को झेलती रहीं और आखिरकार तब डॉक्टर के पास पहुँचीं जब वो 20 साल की हो गईं थीं.
केलिस्टा बताती हैं, "डॉक्टर भी परेशान हो गई. उन्होंने कहा कि तुम तो बिलकुल सामान्य दिखती हो. मुझे तो लगता है कि ये सब तुम्हारे दिमाग का फितूर है. तुम्हें किसी थेरेपिस्ट से मिलना चाहिए."
फिर उनकी परेशानी का हल निकलने में 10 साल और निकल गए. 
इस पूरे वक्त के दौरान यौन अंगों से जुड़ी दिक्कतों का उनके रोजमर्रा के जीवन पर काफ़ी असर पड़ा. उन्हें न केवल अवसाद से जूझना पड़ा बल्कि उनके संबंध भी टूटे. 
कई डॉक्टरों से मिलने के बाद आख़िर एक दिन वॉशिंगटन डीसी में उनकी मुलाक़ात डॉक्टर एंड्र्यू गोल्डस्टेन से हुई. वे यहीं वुल्वोवेजाइनल डिसऑर्डर सेंटर में निदेशक के पद पर थे. 
गोल्डस्टेन ने बताया कि डॉक्टर के मुताबिक़ उनकी योनि के मुख पर मौजूद नसें काफ़ी संवेदनशील हैं. सामान्य से 30 गुना अधिक. यही कारण है कि जब भी उनकी योनि किसी वजह से छुई जाती है, वहां जलन होने लगती है.
डॉक्टर ने उनके योनि के मुख की त्वचा गोलाकार हिस्से में हटा दी, जिससे उनकी ये परेशानी दूर हो गई.  
पहली बार केलिस्टा विल्सन ने बिना किसी तकलीफ के सेक्स संबंध बनाया. 
केलिस्टा की इस परेशानी को कनजेनिटल न्यूरोप्रोलिफरेटिव वेस्टिबुलोनिया कहा जाता हैं. ये आम समस्या नहीं है.    
न्यूयॉर्क की स्त्री रोगों की विशेषज्ञ डॉक्टर डेबरा कोअडी ने जब इस विषय में छानबीन शुरू की तो पाया कि पुरुष जननांगों से जुड़ी देखने, सुनने, समझने की चीजें बड़े पैमाने पर उपलब्ध हैं. लेकिन स्त्री जननांगों पर घनघोर चुप्पी है. 
उन्होंने खुद पहल करते हुए कई विशेषज्ञ सर्जनों के साथ मिलकर एक टीम बनाई, और जांच-परख में जुट गईं. कई दिलचस्प बातें सामने आईं. 
उन्होंने पाया कि पेल्विक नर्वस सिस्टम यानी पेड़ू तंत्रिका तंत्र से जुड़ी परेशानी हर महिला में एकदम अलग-अलग होती है. 
कोअडी बताती हैं, "योनि और भीतरी जननांगों से जुड़े तंत्रिका तंत्र यानी प्यूडेनल नर्व सिस्टम की बात करें तो किसी भी दो महिला में ये एक जैसा नहीं होता." 
प्यूडेनल नसें महिलाओं को यौन चरम सुख देने में सबसे अहम होती हैं. यही वो सिस्टम है जो जननांगों को स्पर्श करने, दबाने और यौन क्रिया करने से जुड़े आवेगों को दिमाग़ तक पहुंचाता है.  
कोअडी ने शोध में पाया कि महिला जननांगों के पांच अलग-अलग हिस्से होते हैं. इस हिस्से में जो नसें पाई जाती हैं वो अलग-अलग महिलाओं में अलग-अलग तरीके से संवेदनशील होती हैं. 
ये पांच हिस्से हैं- क्लिटॉरिस (भगशिश्न), योनि मुख, सर्विक्स (गर्भाशय ग्रीवा), गुदा और पेरिनम (योनिमुख के बीच का हिस्सा). 
कोअडी बताती हैं, "क्यों किसी महिला का क्लिटॉरिस ज्यादा संवेदनशील होता है, किसी को बस यौन मुख के पास अधिक आवेग महसूस होता है, तो किसी महिला को किसी दूसरे हिस्से में ज्यादा फीलिंग आती है? इन सारे सवालों के जवाब यहीं मौजूद हैं." 
महिलाओं की कोई भी पत्रिका इन अंगों और इनसे जुड़ी संवेदनशीलता के बारे में पूरी और सही जानकारी नहीं देती. यही वजह है कि जब सेक्स सलाह की बात आती है तो ये पत्रिकाएं आमतौर पर किसी काम की नहीं होती. 
महिलाओं की कामोत्तेजना से जुड़े एक दूसरे मिथक का पता भी लगा. ऑस्टिन के टेक्सॉस यूनिवर्सिटी में साइकोफिजियोलॉजी लैब में काम करते हुए इसके बारे में पता चला. 
ये कोई आम प्रयोगशाला नहीं थी बल्कि उनके प्रयोग का तरीका एकदम अलग है. जो लोग इसमें भाग लेते हैं, उनके बैठने के लिए शोख महरून रंग का सोफा है, सामने चौड़ी स्क्रीन का एक टीवी और स्क्रीन पर सेक्स करते लोगों के वीडियो. 
डॉक्टर सिंडी मेस्टन बगल के कमरे में होती हैं, और वहां से कमरे में मौजूद महिलाओं के दिल की धड़कनों, उनके जननांगों में खून के बहने की रफ्तार पर नज़र रखती हैं.
इसके लिए वजाइनल फोटोप्लेथिस्मोग्राफ की मदद ली गई. यह आकार में टेम्पून की तरह का, और दो इंच लंबा होता है. इसे योनि के भीतर डाल दिया जाता है. इसे जब चलाया जाता है तो इसमें से रोशनी निकलती है. 
रोशनी के धीमे होने, तेज होने से पता चलता है कि योनि के भीतर मौजूद नसों में कब कितना खून आ-जा रहा है. इससे ये मालूम होता है कि वो महिला कब और कितनी कामोत्तेजना महसूस कर रही है. 
इस प्रयोग के बाद जो बातें सामने आईं वे आम धारणा के विपरीत थीं. 
सिंडी मेस्टन ने बताया, "आमतौर पर हमें कहा जाता है कि सेक्स से पहले खुद को शांत करना चाहिए. इसके लिए आप गहरी सांस लें-छोड़ें, गुनगुने पानी से नहाएं, मीठा संगीत सुनें. लेकिन मेरा शोध इसके उलट बातें कहता है." 
मेस्टन कहती हैं, "मैंने जो प्रयोग किया उसके मुताबिक सेक्स के पहले आपको अपने पार्टनर के साथ एक लंबी दौड़ लगानी चाहिए. या फिर कोई डरावनी फ़िल्म देखिए, एक साथ रॉलरकोस्टर की सवारी कीजिए, कॉमेडी फ़िल्म या शो के मजे लीजिए." 
मेस्टन का प्रयोग ये समझने में मदद करता है कि यदि सेक्स से पहले महिलाओं में पेल्विक नर्वस सिस्टम सक्रिय कर दिया जाए तो इससे उन्हें सेक्स के दौरान चरमसुख पहले की तुलना में जल्दी और गहराई से महसूस होता है.   
लेकिन इन सबका असर पुरुषों में विपरीत होता है. 
एंड्रयू गोल्डस्टेन का कहना है कि उन्हें किशोरावस्था से ही ये पता है कि स्त्री देह और उसकी सेक्सुवलिटी को बिलकुल नहीं समझा गया है. 
गोल्डस्टेन कहते हैं, "मैं स्त्री रोग और प्रसूति विभाग में 20,000 घंटों तक रहा. मैंने वहां 45 मिनट का लेक्चर सुना. लेकिन उस 45 मिनट में जो भी कहा गया वो सब पूरी तरह गलत था." 
उनके मुताबिक़, "महिलाओं की यौन समस्या को पुरुषों की यौन समस्या के मुकाबले कम तरजीह दी जाती है. ये साफतौर पर दोहरा रवैया है. दुर्भाग्य से इस बात को सभी मानते हैं कि पुरुषों में उत्तेजना से जुड़ी या इरेक्शन की समस्या होती है, उनमें यौन रोग, यौन समस्याएं होती हैं. जबकि यदि महिलाओं में भी ठीक यही समस्या हो तो उन्हें लांछन मिलते हैं. कई बार ये कहा जाता है कि असल में ऐसा है नहीं, ये सब तुम्हारे दिमाग की उपज है."
मेटसन बताती हैं कि यदि आप महिलाओं की कामोत्तेजना पर कोई शोध कर रहे हैं तो आपको इसके लिए पैसे जुटाने में बहुत मुश्किल आएगी. बात जब महिलाओं के चरम सुख की हो तो समाज इस समस्या पर कोई तवज्जो नहीं देता.  
यही नहीं, मेटसन के मुताबिक़ इस क्षेत्र में किसी भी चिकित्सीय शोध को लेकर भी एकदम विपरीत माहौल है. 
वे कहती हैं, "यदि आप वैवाहिक जीवन के भीतर यौन संतुष्टि की बात करती हैं तब तो ठीक है. लेकिन यदि आपने महिलाओं के चरम सुख या कामोत्तेजना की बात की तो आपको इसके बारे में किसी तरह की छानबीन के लिए कोई धन नहीं मिलेगा."
एक बार उन्हें कहीं लेक्चर देने के लिए बुलाया गया. लेकिन जैसे ही पता चला कि विषय महिलाओं की सेक्सुवलिटी, उनको होने वाले सेक्स सुख का है, तो तुरंत उनको टाल दिया गया.  
केलिस्टा विल्सन अपनी मुश्किलों के बारे में बताती हैं और पूछती हैं, "हम सब इसी योनि से जन्मे हैं. फिर क्यों कोई इसके बारे में बात नहीं करना चाहता?"
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



वो मिसाइल, जो नेतन्याहू मोदी को बेचना चाहते हैं

भारत और इसराइल के बीच स्पाइक एंटी टैंक मिसाइल की डील दोबारा फ़ाइनल हो सकती है.
इसराइल के प्रधानमंत्री बेन्यामिन नेतन्याहू ने देर रात इसकी घोषणा अपने ट्विटर हैंडल पर की. नेतन्याहू छह दिन की भारत यात्रा पर है. बुधवार को वो प्रधानमंत्री मोदी के साथ गुजरात के अहमदाबाद शहर में थे. 
इस डील के बारे में जानकारी देते हुए उन्होंने लिखा, "भारत के प्रधानमंत्री नरेन्द्र मोदी से बातचीत के बाद, भारत सरकार ने मुझे सूचित किया है कि स्पाइक एंटी टैंक मिसाइल डील दोबारा ट्रैक पर है. ये इसराइल के लिए बेहद अहम है. आने वाले दिनों में दोनों देशों के बीच कई और ऐसे डील होगें." 
यहां ये जानना बेहद जरूरी है कि 2017 दिंसबर के महीने में भारत ने इसराइल के साथ स्पाइक एंटी टैंक मिसाइल सौदे को रद्द कर दिया था. 
उस वक्त रक्षा मंत्रालय ने दलील ये दी थी कि डिफेंस रिसर्च एंड डेवलपंमेंट ऑर्गनाइजेशन (डीआरडीओ) अगले चार साल यानी 2022 तक इसी तरह की वर्ल्ड क्लास मिसाइल बना देगा. 
उस वक्त ये डील 500 मीलियन डॉलर की बताई गई थी. लेकिन इस बार ये सौदा थोड़ा और किफायती रहने की उम्मीद है.  
लेकिन अब इसराइल के साथ इस नए समझौते के बाद चार साल का इंतज़ार ख़त्म हो जाएगा. 
रक्षा मामलों के जानकार राहुल बेदी के मुताबिक स्पाइक एक मानव पोर्टेबल मिसाइल है. इसका मतलब ये कि लॉन्चर और आदमी दोनों की मदद से इसे दागा जा सकता है. 
इस मिसाइल की दूसरी ख़ासियत है इसकी मारक क्षमता. इस मिसाइल से 3-4 किलोमीटर की दूरी से हमला किया जा सकता है. इसका मतलब ये हुआ कि दागने वाला सैनिक भी इस मिसाइल के साथ सुरक्षित रह सकता है. 
ये मिसाइल मैदानी और रेगिस्तानी इलाकों में बॉर्डर पर तैनात सैनिकों के लिए ज्यादा कारगर साबित होते हैं.  
आख़िर इसराइल के साथ ही क्यों किया भारत ने ये करार? इस सवाल के जवाब में राहुल बेदी कहते हैं, "वैसे तो फ्रांस और अमरीका दोनों के पास ये तकनीक उपलब्ध है. लेकिन इसराइल के मुकाबले ये ज्यादा महंगे हैं."
राहुल के मुताबिक़, "पहले ये सौदा 500 मिलियन डॉलर तक जाने की उम्मीद है, लेकिन अब लगता है कि 350 से 400 मिलियन डॉलर में ही इसराइली सरकार भारत को स्पाइक एंटी टैंक मिसाइल दे देगी."
राहुल आगे कहते हैं, "वैसे तो अभी तक ये डील फाइनल नहीं हुई है, लेकिन जो खबरें आ रहीं है उसके मुताबिक भारत और इजराइल के बीच 3500 मिसाइल सीधे तौर पर खरीदने का करार हो सकता है." 
भारतीय सीमा पर तैनात सैनिकों को इसकी खासी जरूरत है.  
जानकारों की मानें, वैसे तो भारत को तकरीबन 38000 ऐसे मिसाइल की जरूरत है. लेकिन डीआरडीओ भी इसी तरह की मिसाइल बना रहा है, इसलिए फौरी तौर पर इसराइल से 3500 स्पाइक एंटी टैंक मिसाइल खरीद कर काम चला सकते हैं. 
भारत और इसराइल के इसी मिसाइल सौदे पर वरिष्ठ पत्रकार अजय शुक्ला ने एक ब्लॉग लिखा है. उनके मुताबिक रफायल सौदे की तरह ही भारत ने स्पाइक एंटी टैंक मिसाइल सौदे पर दोबारा आगे बढ़ने के लिए इसे समय की मांग से जोड़ कर देखने को कहा है. सरकार इसके पीछे "ऑपरेशनल नेसिसिटी" करार दे रही है. 
अजय शुक्ला के मुताबिक़, "भारत इससे पहले इसराइल के साथ ऐसी 30 हजार मिसाइल के लिए टेक्नलॉजी ट्राँसफर का करार करना चाहता था, जिसके तहत भारत डायनमिक्स लिमिटेड को तकनीक ट्रांसफ़र की जाती, लेकिन स्वदेश में ही जब ऐसी मिसाइल बनाई जा रही हो तो विदेश से क्यों खरीदें, इसलिए डील रद्द कर दी गई.". 
अजय शुक्ला का मानना है कि स्पाइक ही इस तरह की मिसाइल में सबसे बेहतर तकनीक नहीं है. अमरीका की जेवलिन और फ्रांस की मिसाइल मोएनी पोर्टी इसराइल की स्पाइक एंटी टैंक मिसाइल से ज्यादा बेहतर हैं. 
उनके मुताबिक़ इसराइल के प्रधानमंत्री बेन्यामिन नेत्नयाहू के साथ जो 130 सदस्यी प्रतिनिधि मंडल भारत आया हुआ है, उसमें रफायल एडवांस डिफेंस सिस्टम के मुखिया शामिल है और इसलिए इस सौदे पर दोबारा बात शुरू हुई है. 
गौरतलब है कि स्पाइक एंटी टैंक मिसाइल रफायल ही बनाती है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



#100Women : किसी को नहीं दूंगी अपना बच्चा

बीबीसी की विशेष सीरीज़ #100Women में 13 साल की लड़की की आपबीती जिसका बलात्कार किया गया. इस हिम्मती लड़की ने न केवल अपना बच्चा पैदा करने की हिम्मत दिखाई बल्कि गरीब होने बावजूद खुद उसे पालना चाहती है. इस लड़की की कहानी उसी की जुबानी.
पिछले साल बारिश में मेरा घर ढह गया था. उसके (जिसने मेरा बलात्कार किया) पिता ने कहा तुम लोग मेरे घर में आकर रह सकते हो. 
मेरे परिवार वाले यहां घर बनाने आ जाते और मैं खाना बनाने उसके घर में रह जाती.
वो मुझे छेड़ने लगा और हंसता रहता. फिर वो मुझसे ज़बरदस्ती शारीरिक संबंध बनाने लगा.  
उसने मुझे कहा कि किसी को ये सब मत बताना. मैं तुमसे निकाह कर लूंगा. वो मुझे धमकी देने लगा कि अगर तुमने किसी को बताया तो मैं तुम्हें मरवा दूंगा.
उसके भाई बदमाश है.  मैंने डर के कारण अपने घरवालों को नहीं बताया.
मुझे पहले महीना आता था लेकिन ज़बरदस्ती करने के बाद मुझे दो तीन महीने तक महीना नहीं आया और फिर मेरे पेट में दर्द हुआ. उसने मेरे साथ दो-तीन बार ज़बरदस्ती की थी.
मैंने इस बारे में सबसे पहले मेरी चाची को बताया. मेरे माता-पिता ने कुछ नहीं कहा.
मेरा पूरा परिवार उनके घर गया. उसके पिता ने अपने बेटे को भगा दिया और मुझे पीटकर सड़क पर डाल दिया.
हम लोगों ने डॉक्टरी जांच करवाई तो उन्होंने कहा कि तीन महीने हो चुके हैं और अबार्शन के लिए समय ज़्यादा हो गया है.
मेरे माता-पिता ने तो कुछ नहीं कहा लेकिन मेरे भाइयों ने कहा कि इसे घर से निकाल दो. अगर ये घर पर रहेगी तो हम घर नहीं आएंगे. जब मेरे माता-पिता ने उनकी बात नहीं मानी तो मेरे भाइयों ने घर छोड़ दिया.
हम इस मामले में रिपोर्ट लिखाने गए. तीन दिन तक एसओ ने रिपोर्ट ही नहीं लिखी.
इन लोगों ने एसओ को पैसे दे दिए और मेरी उम्र 18 साल लिखवा दी जबकि ट्रांसफर सर्टिफिकेट में उम्र 13 साल है.जब एफआईआर लिखी तो एसओ ने तीन दिन के बाद कोर्ट में रिपोर्ट भेजी. 
कोर्ट हमें लटकाता रहा कि आज आना... कल आना.... कोर्ट में बच्चा गिराने के लिए इज़ाजत मांगी. जब मेडिकल जांच हुई तो डॉक्टर ने कहा देर हो गई है अब गर्भपात नहीं हो सकता.
जब डॉक्टर ने कहा कि ज़्यादा समय हो गया है तो मेरे मन में आया कि ये मेरा बच्चा है, मैं ये बच्चा पैदा करूंगी.
मेरे पेट में दर्द हुआ तो मैंने अपनी मां को बताया. लेकिन देर हो गई और मेरा बच्चा एंबुलेंस में ही हो गया.
अस्पताल में लोग (जिसने मेरा बलात्कार किया था उस परिवार के ) आए मेरा बच्चा लेने के लिए लेकिन मैंने मना कर दिया. घर पर भी आए लेकिन मैंने कहा कि ये मेरा बच्चा है.
मैं जानती हूं कि मेरा परिवार गरीब है लेकिन मैं मज़दूरी करूंगी, नरेगा में काम करूंगी लेकिन अपना बच्चा खुद पालूंगी.
पुलिस का कहना था कि शादी कर लो, लड़के वाले कहते हैं निकाह तो कर लेंगे लेकिन दो तीन महीने बाद छोड़ भी सकते हैं. 
मैं उस लड़के से शादी तो करना चाहती हूं कि लेकिन अगर कोर्ट कहेगा तभी. अगर मैंने ऐसे ही शादी की तो ये मुझे छोड़ भी सकते हैं. 
कोर्ट में शादी करने से मज़बूती रहेगी. ऐसे इंसान का क्या भरोसा? किसी और के साथ भी वो कर सकता है. शादी करता है तो ठीक है नहीं तो वो जेल में रहे.
पहले मोहल्ले वाले हमारे घर पर आते थे लेकिन अब कोई नहीं आता. ये लोग कहते हैं हमारा घर गंदा हो गया है. 
मुझे कोई दुख नहीं है अगर नहीं आते हैं तो न आएं.
) 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



मणिपुर से भी छोटा देश इसराइल कैसे बना 'सुपरपावर'?

प्रथम विश्व युद्ध के पहले फ़लस्तीन ऑटोमन साम्राज्य का एक ज़िला था. पहले विश्व युद्ध में ऑटोमन साम्राज्य को ब्रिटेन और उसके सहयोगियों से हार का सामना करना पड़ा. 
पहले विश्व युद्ध के बाद फ़लस्तीन ब्रिटेन के नियंत्रण में आया. पर समस्या इसके बाद और जटिल हो गई. इस इलाक़े में अरबी रहते थे और यहूदी भी रहना चाहते थे. 
हज़ारों साल पहले से यहूदियों का इस इलाक़े से ऐतिहासिक और धार्मिक संबंध रहा है. वे मानते रहे हैं कि उन्हें फ़लस्तीनी इलाक़े में रहने का ईश्वरीय हक़ है. बीसवीं शताब्दी की शुरुआत में हज़ारों यहूदी इसराइल बनने से पहले इस इलाक़े में आने लगे थे.  
यूरोप और रूस में यहूदियों को यहूदी होने के कारण घोर यातना सहनी पड़ी थी. दूसरे विश्व युद्ध में नाज़ियों का यहूदियों पर अत्याचार के बाद बड़ी संख्या में यहूदी इस इलाक़े में आए. 
यहां तक कि यहूदियों पर अरब दुनिया में भी अत्याचार हुआ था. दूसरे विश्व युद्ध के बाद ब्रिटेन ने फ़ैसला किया कि अब फ़लस्तीनी इलाक़े पर संयुक्त राष्ट्र निर्णय करे कि क्या करना है.  
संयुक्त राष्ट्र ने फ़लस्तीन को दो देशों में बांटने का सुझाव दिया. एक अरब और दूसरा यहूदियों के लिए. अरबियों ने संयुक्त राष्ट्र की योजना को स्वीकार नहीं किया, लेकिन यहूदी नेताओं ने संयुक्त राष्ट्र के इस प्रस्ताव को स्वीकार करते हुए इसराइल की घोषणा कर दी. अमरीकी राष्ट्रपति ने इसराइल की उसी वक़्त मान्यता दे दी.
इसराइल की घोषणा के साथ ही युद्ध शुरू हो गया. महीनों चले युद्ध के बाद इसराइल और अरबी पड़ोसी युद्ध रोकने पर राज़ी हो गए. आगे चलकर एक देश के रूप में इसराइल को अंतरराष्ट्रीय स्तर पर मान्यता मिलती गई. 
इसराइल पूर्वी भूमध्य सागर के आख़िरी छोर पर स्थित है. इसका दक्षिणी छोर लाल सागर तक है. पश्चिम में यह मिस्र से लगता है और पूर्व में जॉर्डन से. लेबनान इसके उत्तर में है और सीरिया उत्तर-पूर्व में. 
अभी तक फ़लस्तीन कोई देश नहीं है, लेकिन फ़लस्तीनी पश्चिमी तट और गाज़ापट्टी को मिलाकर एक अलग देश चाहते हैं. इसराइली और फ़लस्तीनी दोनों यरूशलम को राजधानी बनाना चाहते हैं. 
अभी हाल ही में अमरीकी राष्ट्रपति डोनल्ड ट्रंप ने यरूशलम को इसराइल की राजधानी के रूप में मान्यता दे दी थी, लेकिन संयुक्त राष्ट्र की आम सभा में दुनिया के ज़्यादातर देशों ने इसे ख़ारिज कर दिया. 
इसराइल 1948 में बना. 69 साल का इसराइल क्षेत्रफल के मामले में भारत के मणिपुर से भी छोटा है. आबादी भी 85 लाख के आसपास है. 
खनिज़ संपदा के मामले में भी इसराइल भारत के सामने कहीं टिकता नहीं है. इसके बावजूद इसराइल का शुमार दुनिया के उन देशों में है, जिनकी तकनीकी और सैन्य क्षमता की मिसाल दुनिया भर में दी जाती है. 
यरूशलम पोस्ट के पूर्व संपादक याकोव कात्ज़ ने 'द वेपन विज़ार्ड्स: हाउ इसराइल बिकम अ हाई-टेक मिलिटरी सुपरपावर' नाम की एक किताब लिखी है. 
यावकोव कात्ज़ ने लिखा है, ''इसराइल के गठन के महज दो साल बाद 1950 में देश का पहला व्यावसायिक प्रतिनिधिमंडल दक्षिणी अमरीका के लिए भेजा गया. इसराइल बिज़नेस पार्टनर के लिए परेशान था. इसराइल के पास उस तरह के प्राकृतिक संसाधन नहीं थे जिसके आधार पर वो अपनी अर्थव्यवस्था को आकार दे पाता. तब वहां न तेल था और न ही खनिज़ संपदा.''  
यावकोव ने लिखा है, ''उस प्रतिनिधिमंडल ने कई बैठकें कीं, लेकिन सबने मज़ाक उड़ाया. इसराइली संतरा, केरोसीन स्टोव और नक़ली दांत बेचने की कोशिश कर रहे थे. अंर्जेंटीना जैसे देशों में संतरा का उत्पादन पहले से ही काफ़ी होता था और वहां बिजली की कमी नहीं थी, इसलिए केरोसीन की भी ज़रूरत नहीं थी. कल्पना करना मुश्किल होता है कि इसराइल पहले निर्यात क्या करता था. आज की तारीख़ में इसराइल हाई-टेक सुपरपावर है और वह दुनिया भर में आधुनिक हथियार बेचने के मामले में काफ़ी आगे है. हर साल वो क़रीब 6.5 अरब डॉलर का हथियार बेचता है.'' 
यावकोव ने लिखा है, ''1985 तक इसराइल दुनिया भर में सबसे बड़ा ड्रोन निर्यातक देश रहा. उसका ड्रोन का 60 फ़ीसदी वैश्विक मार्केट पर क़ब्ज़ा था. मिसाल के लिए 2010 में पांच नेटो देश अफ़ग़ानिस्तान में इसराइली ड्रोन ही उड़ाते थे. आख़िर जिस देश की उम्र 70 साल भी नहीं हुई है उसने दुनिया की सबसे आधुनिक सेना कैसे तैयार कर ली? इसका जवाब उसकी राष्ट्रीय संरचना में ही निहित है. पहली बात यह कि छोटा देश होने का बावजूद इसराइल अपनी जीडीपी का 4.5 फ़ीसदी शोध पर खर्च करता है.''  
इसराइल के बारे में कहा जाता है कि वो अपने देश में नागरिक नहीं सेना तैयार करता है. वहां के हर नागरिक के लिए सेना में सेवा देना ज़रूरी है. पश्चिम के देश मध्य-पूर्व में एक ठिकाने के रूप में इसराइल को सबसे सुरक्षित देश मानते हैं. 
यावकोव ने लिखा है, ''2000 में इसराइली एयरफ़ोर्स को पहली ऑपरेशनल एरो मिसाइल बैटरी मिली थी. इस ऑपरेशनल सिस्टम के साथ ही इसराइल दुनिया का पहला देश बन गया था जिसने दुश्मन देश की मिसाइल को रास्ते में ही नष्ट करने क्षमता हासिल कर ली. इसराइल के एरो का आइडिया अपने आप में कमाल का था. इसराइल क्षेत्रफल के मामले में बहुत छोटा देश है जिसके पास ख़ाली ज़मीन का अभाव है. यह बैलिस्टिक मिसाइल की तुलना में काफ़ी प्रभावी है.''    
1989 में इसराइल ने अंतरिक्ष में पहला जासूसी उपग्रह छोड़ा. इसके साथ ही इसराइल आठ देशों के उस ख़ास समूह में शामिल हो गया जिनके पास स्वतंत्र रूप से उपग्रह प्रक्षेपण की क्षमता है. शुरुआत में कहा जा रहा था कि इसराइल शायद ही इस क्लब में शामिल हो पाए. 
आज की तारीख़ में इसराइल उपग्रह प्रक्षेपण के मामले में काफ़ी आगे निकल चुका है. अभी अंतरिक्ष में उसके आठ जासूसी उपग्रह हैं. कहा जाता है कि दुनिया भर में इसराइल के जासूसी उपग्रह का कोई जवाब नहीं है. 
इसराइल दुनिया भर में अपने 
के लिए भी जाना जाता है. इसे आईडीएफ़ यानी इसराइली डिफेंस फ़ोर्स में 1979 में शामिल किया गया था. इसे पूरी तरह से घर में ही विकसित किया गया है. आईडीएफ़ में क़रीब 1,600 मर्कावा टैंक हैं. इसराइली एयरफ़ोर्स के पास F-15I थंडर लड़ाकू विमान है. 
मध्य-पूर्व में F-15I को काफ़ी घातक लड़ाकू विमान माना जाता है. इसमें हवा से हवा में मार करने की क्षमता है. इसराइल के पास जेरिको III परमाणु प्रतिरोधक क्षमता है. जेरिको I बैलिस्टिक मिसाइल को इसराइली सेना में 1970 के दशक में शामिल किया गया. बाद में इसकी जगह जेरिको II ने ली और अब जेरिको III है.   
पूरी दुनिया में इसराइल, हॉन्ग कॉन्ग और दक्षिण कोरिया की अर्थव्यवस्था को सबसे स्थिर माना जाता है. ऐसा शून्य मंहगाई दर और बेरोज़गारी में भारी कमी के आधार पर कहा जाता है. इसराइल की कुल जीडीपी 318.7 अरब डॉलर है और उसकी अर्थव्यवस्था की वृद्ध दर लगभग चार फ़ीसदी के आसपास है. 
इसराइल आधिकारिक रूप से ख़ुद को परमाणु शक्ति संपन्न देश नहीं कहता है, लेकिन कहा जाता है कि उसने 70 के दशक में परमाणु हथियार हासिल कर लिया था. वॉशिंगटन स्थित संस्था आर्म्स कंट्रोल असोसिएशन की ताज़ा रिपोर्ट के अनुसार इसराइल के पास कुल 80 परमाणु हथियार हैं. 
अब सवाल उठता है कि क्या भारत इसराइल को उसकी ताक़त के हिसाब से ज़्यादा तवज्जो दे रहा है या भारत की ज़रूरत है? मध्य-पूर्व मामलों के जानकार कमर आगा कहते हैं कि इसराइल के साथ भारत की दोस्ती पारस्परिक है. उन्होंने कहा कि दोनों देशों की अपनी-अपनी ज़रूरते हैं.
इसराइल के प्रधानमंत्री बिन्यामिन नेतन्याहू भारत के छह दिवसीय दौरे पर हैं. किसी भी राष्ट्राध्यक्ष के लिए छह दिनों का दौरा काफ़ी मायने रखता है. 
कमर आगा कहते हैं, ''90 के दशक में भारत ने इसराइल के साथ राजनयिक संबंध तब स्थापित किया जब पूरी दुनिया बदल गई थी. सोवियत संघ बिखर चुका था. वैश्वीकरण की प्रक्रिया शुरू हो चुकी थी. विचारधारा की राजनीति नेपथ्य में चली गई और आर्थिक गतिविधियों पर आधारित राजनीति को तवज्जो मिलने लगी.'' 
कमर आगा कहते हैं, ''इसराइल के साथ आप क़रीब आते हैं तो पश्चिमी देशों की सोहबत और आसान हो जाती है. सोवियत संघ के पतन के बाद भारत ने भी अमरीका की तरफ़ रुख़ किया. तब कहा जाता था कि अमरीका का रास्ता इसराइल से होकर जाता है और भारत ने इसी रास्ता को साधा. इसराइल भारत के लिए दो कारणों से काफ़ी अहम है. एक तो उसकी तकनीकी और आतंकवाद से लड़ने की क्षमता और दूसरी पश्चिमी देशों में यहूदियों की तगड़ी लॉबीइंग है. ज़ाहिर है भारत को दोनों चीज़ों की ज़रूरत है.'' 
कमर आगा के अनुसार, भारत ने यहूदी लॉबी का पश्चिम में फ़ायदा उठाया है. 
उन्होंने, ''भारतीय जनता पार्टी जनसंघ के ज़माने से ही इसराइल का प्रशंसक रही है. जब 1977 में मोरारजी देसाई प्रधानमंत्री बने और अटल बिहारी वाजपेयी विदेश मंत्री तो उसी वक़्त इसराइल के विदेश मंत्री का भारत में एक गोपनीय दौरा हुआ था. जब अटल बिहारी प्रधानमंत्री बने तो तत्कालीन इसराइल प्रधानमंत्री एरियल शेरॉन का भारत दौरा हुआ. अब जब मोदी हैं तो चीज़ें बिल्कुल सामने हैं.''  
कमर आगा कहते हैं, ''उनके पास टेक्नोलॉजी है और हमारे पास नहीं है. हमें टेक्नोलॉजी की ज़रूरत है. हमारे पास सस्ते मजदूर हैं. ये कम्यूटर चलाना जानते और इन्हें अंग्रेज़ी भी आती है. इसराइल को ऐसे मजदूरों की ज़रूरत है. अगर दोनों देश मिलकर कुछ बनाते हैं तो इसराइल को भारत जैसा विशाल मार्केट मिलेगा.'' 
पूर्व विदेश सचिव कंवल सिब्बल कहते हैं कि भारत की विदेश नीति में अब भी किसी का दबाव काम नहीं करता है. कमर आगा भी कहते हैं भारत इसराइल प्रेम अरब देशों की उपेक्षा नहीं कर सकता है. 
इसे 
 के आंकड़ों से भी समझा जा सकता है. व्यवसाय, सुरक्षा, ऊर्जा और राजनयिक हितों के लिहाज से मध्य-पूर्व भारत के लिए काफ़ी ख़ास है. भारत के वाणिज्य मंत्रालय के अनुसार 2016-17 में अरब देशों से भारत का व्यापार 121 अरब डॉलर का रहा.
यह भारत के कुल विदेशी व्यापार का 18.25 फ़ीसदी हिस्सा है. 
वहीं इसराइल के साथ भारत का व्यापार पांच अरब डॉलर का था जो कि कुल व्यापार का एक फ़ीसदी भी हिस्सा नहीं है. भारत का इसराइल के साथ सुरक्षा संबंध काफ़ी गहरे हैं जबकि अरब के देश रोज़गार, विदेशी मुद्रा और ऊर्जा के लिहाज से काफ़ी अहम हैं.  



#100Women: लड़की का 'नहीं', मतलब 'नहीं'

कुछ दिन पहले जब मैं फ़िल्म 'पिंक' देख रहा था, मुझे लगा कि सभी लड़कों को यह फ़िल्म देखनी चाहिए.
मैंने तय किया कि मेरा बेटा विहान जब बड़ा होगा, मैं उसे यह फ़िल्म ज़रूर दिखाऊंगा. 
उसका यह जानना ज़रूरी है कि लडकियों के 'नहीं' का मतलब 'नहीं' ही होता है, 'हां' नहीं - जैसा दशकों से बॉलीवुड की कई फ़िल्मों में बताया जाता रहा है.
हमारे समाज में भी बताया जाता रहा है कि लड़की अगर 'नहीं' बोले तो उसका मतलब दरअसल 'हां' होता है.
मैं चाहता हूं कि वो यह भी सीखे कि लड़की का पीछा करना, उसे तंग करना, मोहब्बत का एहसास दिलाने के लिए ज़बरदस्ती करना, कोई अच्छी बात नहीं है.
मैं चाहूंगा कि वह जाने कि एक औरत के अधिकार किसी मर्द के अधिकार से कम नहीं हैं. उनकी जिंदगी को अपनी शर्तों पर जीने की चाहत मर्दों से अलग नही है, और यह ग़लत नही है.  यह जानना और समझना बेहद महत्वपूर्ण है.
यह कहना शायद सही नहीं होगा कि अभी तो विहान छोटा है,  इसलिए उसको औरत-मर्द की बराबरी की बातें बताने की जरूरत नहीं है. 
माता-पिता ही समझ सकते हैं कि बच्चा कितनी तेज़ी से अपने आसपास की चीज़ों की नकल करता है.  बाद में वही बातें उसकी सोच का हिस्सा बन जाती हैं.
नवंबर 29 को विहान तीन साल का हो जाएगा. अप्रैल से वह स्कूल जाने लगेगा. बाहर वो हमउम्र लड़कों से मिलेगा. लड़कियों से मिलेगा.
वो जिस भारत में बड़ा हो रहा है, वहां हर पांच मिनट में एक घरेलू हिंसा का मामला दर्ज होता है और हर 21 मिनट में एक बलात्कार का मामला रिपोर्ट होता है.
सवाल है कि आखिर लाखों मां-बाप कहां गलती कर रहे हैं? क्या यह गलती हमसे भी हो रही है? 
जी हां! मुझे लगता है कि महिलाओ के ख़िलाफ़ हिंसा के पीछे मर्दों की परवरिश की बड़ी भूमिका होती है.  वो क्या है जो हम अपने लड़कों को नहीं सिखा पा रहे, जो हमें सिखाना चाहिए?
मैं जब बड़ा हुआ और विहान जिस ज़माने में बड़ा हो रहा है, उसमें ज़मीन आसमान का फ़र्क है.
साल 2012 निर्भया सामूहिक बलात्कार कांड के बाद जिस तरह दुनिया का ध्यान भारत में महिलाओं के ख़िलाफ़ यौन हिंसा की तरफ़ गया, उसने आम लोगों की सोच और देश की न्याय व्यवस्था पर गहरा प्रभाव डाला है.
#100Women:  
आपका बेटा किस मानसिकता के साथ बड़ा हो रहा है, वो महिलाओं को लेकर क्या सोचता है, उनसे कैसा व्यवहार करता है, ये लापरवाही या टालने के विषय नहीं हैं.  
ज़्यादा जागरूक होते समाज में माता-पिता का रोल बेहद अहम हो जाता है.  आप मानें या न मानें, इनका कारण छोटी छोटी बातें ही होती हैं.
हाल ही में मैंने विनील मैथ्यू निर्देशित बेहतरीन फ़िल्म 'स्टार्ट विद द ब्वायज़' देखी. 
इसने मुझे सिखाया कि महिलाओं की एक परिभाषित छवि कैसे हमारे दिमाग में बचपन में ही डाल दी जाती है और कैसे उस छवि को हम सच्चाई, मर्दानगी मान लेते हैं.
इस फ़िल्म में दिखाया गया है कि कैसे एक लड़के को बचपन से ही बताया जाता है कि लड़के रोते नहीं हैं. मां-बाप, दोस्त, दादा-दादी, नाना-नानी, रिश्तेदार, सब सिखाते हैं कि लड़के रोते नहीं हैं. 
ऐेसे में बच्चा महिला की रोने वाली छवि को लेकर बड़ा होता है और पत्नी के प्रति हिंसा और उसके रोने को सामान्य मानता है.
फ़िल्म के अंत में संदेश है, "बचपन से ही सिखाते हैं कि लड़के रोते नहीं हैं, शायद बेहतर होगा कि ये सिखाएं कि लड़के रुलाते नहीं हैं."
इस वाक्य ने मेरे ज़हन पर गहरा प्रभाव डाला.
बचपन में मैंने भी कई बार ऐसे वाक्य सुने: "लड़कियों की तरह डरना बंद करो.  तुम तो लड़के हो, हौसला रखो."
ये वाक्य घर,  रिश्तेदारों के यहां, फ़िल्मों में, न जाने कहां-कहां सुने लेकिन कभी ध्यान नहीं दिया.
बचपन में सुनें उन वाक्यों के मायने आज समझ में आ रहे हैं. 
आज हमारा संघर्ष अलग है, ज़माना अलग है.
मैंने अपना पहला ईमेल एकाउंट 24 साल की उम्र में खोला था. 
विहान मास मीडिया, सोशल मीडिया, इंटरनेट क्रांति में बड़े हुए हैं. जब यूट्यूब का आइकन क्लिक करने पर वो ऑफ़लाइन दिखाता है तो विहान की शिकायत होती है कि इंटरनेट क्यों नहीं चल रहा है.
सोचता हूं कि जब विहान बड़ा होगा और अख़बार खोलेगा, या मोबाइल सर्फ़ करेगा, वह महिला से जुड़ी किन बातों या कैसी तस्वीर को आत्मसात करेगा. उस समय मैं किस हद तक विहान की मदद कर पाऊंगा.
हमने अपने बच्चों के लिए जाने अनजाने एक ऐसी दुनिया बनाई है, जिसमें रंग, कपड़े, खेल, कविताएं, काम, सब कुछ जेंडर के आधार पर बटे हुए हैं.
क्या हम विहान को यह सिखा पाऐंगे कि मज़ा बराबरी और भागेदारी की जिंदगी में है? 
क्या हम उसे सिखा पाऐंगे कि लड़के-लड़की में फ़र्क़ सिफ़ शरीर के स्तर पर होता है? 
क्या हम-आप अपने अपने विहान को सीखा पांएगे कि एक सुंदर दुनिया हम मिलकर ही रच सकते हैं और यह भी कि औरतों के हक़ की बात करना मर्दानगी के ख़िलाफ़ या मर्द की कमजोरी नही है?
मुझे पूरी उम्मीद है और भरोसा भी...
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें 
 और 
 पर फ़ॉलो भी कर सकते हैं.)



#100Women: माहवारी के दौरान छुट्टी क्यों?

चीन के कई प्रांतों में ऐसा क़ानून है, जिसमें यह तहत यह तय किया गया है कि कामकाजी महिलाओं को माहवारी के दौरान ज़रूरत पड़ने पर दफ़्तर से एक-दो दिन की छुट्टी मिल जाए. 
कार्यक्रम आयोजित करने के व्यवसाय में लगी शू रैन झेंग नियमित रूप से ऐसी छुट्टियां लेती हैं और कहती हैं कि महिलाओं के लिए यह ज़रूरी है. 
यौन प्रताड़ना के ख़िलाफ़ विरोध प्रदर्शन करने के लिए जिन पांच महिलाओं को पिछले साल हिरासत में ले लिया गया था, शू रैन भी उनमें एक थीं. 
उन्होंने माहवारी के समय दफ़्तर से छुट्टी मिलने के मुद्दे पर 
 से क्या कहा, सुनिए उन्हीं की ज़ुबानी. 
माहवारी के दौरान हर बार मुझे बहुत तेज़ दर्द होता है. 
मैं उस दौरान सोशल मीडिया पर एक तस्वीर पोस्ट करती हूं, जिसमें यह दिखाया जाता है कि एक महिला एक अदृश्य क्रॉस से बंधी हुई है और उसके पेट में कई तीर धंसे हुए हैं. यह बहुत साफ़ रूप से दिखाता है कि किसी महिला के साथ माहवारी के दौरान क्या होता है. इस तस्वीर को बहुत ज़्यादा 'लाइक्स' मिले. 
माहवारी शुरू होने के एक दिन पहले ही रात को पहले मेरा मन भारी हो जाता है और पेट मे ऐंठन होने लगती है. अगले दिन जब मैं नींद से उठती हूं और माहवारी शुरू होता है, मेरे पेट में ज़बरदस्त दर्द शुरू हो जाता है. 
मुझे ऐसा लगता है कि मैं अपनी अंतड़ियों को कस कर पकड़ लूं और उन्हें शरीर से बाहर निकाल कर फेंक दूं. या फिर मुझे लगता है कि मैं कैंची से उसे काट दूं.  मेरा जी मिचलाने लगता है. 
मैं जब से विश्वविद्यालय जाने लगी, माहवारी के दौरान दर्द दूर करने वाली गोलियां खाने लगी. पर इस दवा का असर यह होता है कि थकान लगने लगती है और नींद आती है. मैं दर्द दूर करने के लिए गर्म पानी की बोतलों का भी इस्तेमाल करती हूं. 
इस दौरान काम पर ध्यान केंद्रित करना मुश्किल हो जाता है और ऐसे में मैं औरत होने के लिए खुद को कोसने लगती हूं. 
मैं 'प्राइड प्लानिंग' नाम की कंपनी में काम करती हूं, जो महिला अधिकारों के प्रचार अभियान चलाने का काम करती है. 
सौभाग्य से यह कंपनी महिला कर्मचारियों को हर महीने एक दिन की छुट्टी वेतन समेत देती है. इसके लिए इन महिलाओं को डॉक्टरी सर्टिफ़िकेट जमा करने की ज़रूरत नहीं होती है न ही उन्हें यह चिंता सताती रहती है कि उनका एक दिन का वेतन काट लिया जाएगा. 
काम के सिलसिले में बाहर न जाना हो तो मैं अमूमन आधे दिन या एक दिन की छुट्टी ले लेती हूं. मैं दर्द दूर करने वाली गोली खा कर बिस्तर पर लेटी रहती हूं और वहीं से कुछ न कुछ काम करती रहती हूं. 
कुछ लोगों का मानना है कि माहवारी के दौरान छुट्टियां देने से कंपनी को व्यावसायिक नुक़सान होता है. नतीजतन, इस पर बहस होने लगी है कि इससे कंपनियां महिलाओं को नौकरी देने से बचने की कोशिश करने लगेंगी. 
मेरी कंपनी में महिला कर्मचारियों की तादाद पुरुषों से ज़्यादा है. जहां तक मैं जानती हूं, उसे इस वजह से किसी तरह का आर्थिक नुक़सान नहीं हुआ है, हालांकि तमाम महिलाएं हर महीने या हर दूसरे महीने माहवारी के दौरान छुट्टियां लेती हैं. 
ज़्यादातर महिलाओं को माहवारी के दौरान दर्द होता है. अमूमन दर्द पेट में शुरू होता है और फैलता हुआ पीठ या जांघों तक पंहुच जाता है. इस दौरान हल्का दर्द हो सकता है या बहुत तेज़ दर्द भी हो सकता है. महिलाओं को उल्टी, दस्त या सिर दर्द भी हो सकता है. 
इस दर्द को विज्ञान की भाषा में डिसमेनोरीआ कहते हैं. गर्भाशय की दीवार पर लगी कोशिकाएं प्रॉस्टैग्लैंडिन हार्मोन के असर में सिकुड़ने लगती हैं. इस हार्मोन का स्तर जितना ज़्यादा होगा, गर्भाशय में सिकुड़न उतनी ज़्यादा होगी और दर्द भी उतना ही तेज़ होगा. 
हम छुट्टियां लेने से पहले ही उसकी योजना बना लेते हैं और छुट्टी के बाद काम की भरपाई तेज़ी से करने की कोशिश करते हैं. 
पुरुष सहकर्मियों को ऐसा नहीं लगता है कि उनके साथ भेद भाव किया जा रहा है. दरअसल, माहवारी की छुटिट्यां देना शुरू करने के बाद काम काज का वातावरण बेहतर और अधिक दोस्ताना हो गया है.
कुछ लोगों को ऐसा लग सकता है कि इस नीति से महिलाओं को अधिक सुरक्षा दी जाती है और वे इससे अधिक आलसी या कमज़ोर हो सकती हैं. 
जहां तक मुझे पता है, जिन महिलाओं को माहवारी के दौरान दर्द नहीं होता है, वे छुट्टी नहीं लेती हैं. इसके अलावा, जहां कर्मचारियों के बीच कारपोरेट प्रतिस्पर्द्धा मची रहती है, कुछ महिलाएं 'कमज़ोर' या 'नखरे वाली' दिखना नहीं चाहती हैं. 
यह अजीब है कि आज के समय में भी वेतन समेत एक दिन की छुट्टी की इतनी आलोचना हो सकती है या इस पर इतनी गर्मागर्म बहस होती है. 
मुनाफ़े और कार्यकुशलता को सबसे ऊपर माना जाता है.  
क़ुदरत औरतों को माहवारी के तक़लीफ़ से निजात नहीं दिला सकती. पर क्या समाज महिलाओं के लिए कुछ नहीं कर सकता? 
मैं यह सोचने को मजबूर हूं कि यदि पुरुषों को माहवारी होती तो तमाम देशों के संविधान में इस दौरान छुट्टी देना शुरू से ही अनिवार्य कर दिया गया होता. 
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें 
 और 
 पर फ़ॉलो भी कर सकते हैं.)



#100 Women: एक दलित लेखिका का 'अपना कोना'

वर्जीनिया वुल्फ की किताब  'A Room of One's Own' का प्रकाशन 1929 में हुआ था, उसका केन्द्रीय स्वर है कि एक स्त्री का अपने लेखन के लिए अपना कमरा होना चाहिए, अपने निज को सुरक्षित रखने के लिए भी अपना कमरा, इसके लिए उसकी आर्थिक स्वतंत्रता जरूरी है. 
अपने कमरे को हासिल करने की इसी छटपटाहट को 
 अपने जीवन यात्रा के जरिए बता रही हैं:-
मेरा भी घर मे एक कोना होता,  उसमें एक टेबल और कुर्सी होती, मै हमेशा इसके लिए तरसती थी. पर मेरे लिए वह कोना सुनिश्चित होना घर के एक हिस्से को घेरे रखने के बराबर होता. 
इसमें मेरे मां- बाप की कोई ग़लती नहीं थी, उन्होंने भी तो सारी उम्र घर की इसी कोठरी में बिता दी थी. यह घर ही इसलिए कहलाया गया था क्योंकि इसी घर में सब मिलकर रहते थे, चाहे वह बकरी हो, मुर्गे हों  या फ़िर एक कोने में रखा चूल्हा ही क्यों न हो, उसी  के साथ सटे रहते थे एल्मुनियम के कुछ बर्तन. 
उसी कोठरी में एक कोने में पीने के पानी के लिए एक मटका रखा रहता था, और एक कोने में अनाज को रखने का एक खुटला (एक तरह से मिट्टी की बनी अनाज को संग्रहित करने की टंकी) तो ये थी हमारी कोठरी, जो अन्दर और बाहर से थी जिसका हर एक कोना निश्चित था, इसलिए मेरे लिए उस कोठरी में एक कोना स्थाई रूप से बनना ही बहुत मुश्किल था. 
उस समय का ये मेरा सबसे बड़ा सपना बन गया था कि मुर्गे और बकरी की तरह ही सही मेरा भी एक कोना बना रहे, जो हर दिन मुझे बदलना न पड़े पर नहीं बन सका था. उसी कमरे में मां, दादी और मेरे लिए भी एक कोना नहाने का बन जाता था,  जिससे नहाने के बाद साफ़ कर दिया जाता था और उसी में चूल्हे पर खाना भी बनता था.
 मैं अपने पढने के लिए खाट पर बैठकर घुटनों को मोड़कर ही उस पर किताब रख कर पढ़ लिया करती थी. 
पढ़ने का जुनून बचपन से ही मैने पाल लिया था. घर में बाहर से कोई सामान कागज में लपेट कर भी आता था तो मैं उस मुड़े-तुड़े कागज को पढने में लग जाती थी. 
मेरे चाचा ( मेरे पिता को मैं चाचा ही कहती थी) मेरी इस लगन से बहुत प्रभावित थे. जब भी उनके आगे मैं बैठकर घुटना मोड़कर कभी इधर, कभी उधर करती और किताब लिए घूमना पड़ता तो उनको देखकर अच्छा नहीं लगता था.
एक दिन चाचा ने पूछा कि मुझे क्या चाहिए, मैंने मना कर दिया कि मुझे तो किसी चीज की कोई ज़रूरत नहीं है. वे उठकर बाहर चले गये. कैसे उनको बताती कि मुझे एक कुर्सी और मेज चाहिए जिस पर मैं बैठकर कुछ लिख सकूं और पढ़ सकूं. घर के हालात ऐसे थे नहीं कि मैं उन्हें कह पाती. 
यह घर के लिए भी अनावश्यक चीज थी, जिसे रखने के लिए जगह निश्चित करना भी मुश्किल था. चाचा शाम को घर लौटे तो उनके हाथ में छोटा सा  स्टूल था और छोटी सी प्लास्टिक की कुर्सी. मुझे देखकर बहुत हंसी आई. मैं पेट पकड़कर हंसती रही. 
चाचा चुपचाप मेरी ओर देखते रहे. जब मैं चुप हुई तो उन्होंने कहा ये लो इस पर पढ़ा करो. ज़मीन पर रखकर बाहर चले गये थे. मैं हंसने के बाद रोने लगी थी, मुझे अजीब सी ग्लानि हुई थी उस वक़्त. जब घर में खाने तक के लाले पड़े थे तो चाचा ये सब मेरे लिए कर रहे थे. 
सोचती रही थी कि कही मेरे हंसने से चाचा को बुरा न लगा हो. पर फिर भी मैं बहुत खुश हुई थी, अब मेरा कोना घर में निश्चित हो गया था. हांलाकि स्टूल और कुर्सी का साइज़ छोटा था और मैं अब बड़ी हो चुकी थी, पर चाचा के लिए मैं आज भी छोटी ही थी. 
मां ने कहा भी कि अब ये छोटी नहीं रही इस स्टूल में से पैर बाहर निकल रहे हैं  और कुर्सी पर धंस कर बैठी है. चाचा हंसी का कारण समझ गये थे और खुद भी मुस्कराने लगे थे. पर मैं बहुत खुश थी, मेरे  मन की मुराद पूरी हुई थी.
इस तरह मेरा कमरा, यानी वह प्लास्टिक की कुर्सी और छोटा स्टूल , बन गया था पर 'मल्टी परपज' भी बना साथ मे ही. जब भी कोई मेहमान आता था मेरी किताबों को वहां से उतारकर उस पर चाय रखने के लिए दे दी जाती,  जिससे मुझे बड़ा खराब लगता था. चाय पी लेने के  बाद फ़िर वह मेरा ही बन जाता.
समय गुजरता चला गया और मैं दसवीं में आ गयी थी, पर पढ़ाई के साथ - साथ में अब जो भी आस-पास घट रहा होता, मेरे घर परिवार में जो भी हो रहा होता मैं उसे अब कागजों पर उतारने लगी थी. 
जब अपने गुस्से को शांत कर जाती, यूं कहे कि वो पल गुजर जाते, जो मन को बहुत विचलित करते थे, तो उन्हीं कागजों को फ़ाड़ देती थी. मेरे हम उम्र सब जानते थे कि मैं कुछ न कुछ पढ़ाई के अलावा लिखती भी रहती हूं, कभी-कभार वे पढ़ते और मुझे कहते कि अगर किसी ने पढ़ लिया तो बहुत मारेंगे तुझे, स्कूल से निकाल लेंगे और मैं ओर भी डर जाती और फ़ाड़ देती. 
अपने मन की बात कहने और घर के आए दिन झगड़ों से परेशान होकर अपने मन की भड़ास मैं इन कागज के टुकड़ों पर ही निकालती और इसके अलावा अपने भाई सुभाष, जो मुझे दूर रहता था उसे चिट्ठी लिखती रहती. उसमें सब का ज़िक्र होता.  
उससे पिछली बार मिलने के बाद की सारी आस -पास घटी घटनाओं को बहुत विस्तार से वर्णन होता, और जब भी वह मिलता तो मैं उसे दे देती थी. ऐसे ही वह भी करता. हमारा एक दूसरे को लिखे पत्र-व्यवहार आज भी मेरे पास सुरक्षित हैं. 
मैं और मेरा वह स्टूल और कुर्सी, जो अब केवल किताबें रखने के काम आता था, एक ज़रूर और आवश्यक अंग बन गए थे घर का. पर जिसे एक जगह से दूसरी जगह रख दिया जाता था, ठीक उसी तरह जैसे मैं भी अब उसे छोड़कर कुरुक्षेत्र विश्वविद्यालय के पीछे बनी झुग्गी में रहने के लिए आ गयी थी. पर पूरे परिवार में वह स्टूल मेरे नाम से ही जाना गया था. 
मैं अब गांव में नहीं थी, पर मेरा स्टूल, मेरा वह कोना, दोनों मैं अपनी विरासत के रूप में अपनी पहचान के रूप में छोड़कर चली आयी थी. विश्वविद्यालय के छात्रावास की फ़ीस बहुत ज्यादा थी, जो मेरे और चाचा के बूते की बात नहीं ही थी. 
एमए करना ही था तो पहले कुछ महीने राजौंद और कुरुक्षेत्र के बीच में पड़ने वाले फ़रल, पुंडरी में नानकों के घर पर बिताए जहां पर नानी दूसरों के घरों में काम करके अपनी ज़िन्दगी बिता रही थी. 
मुझे भी नानी के साथ बहुत बार सफ़ाई और मैला उठाने के लिए जाना पड़ता था. हम दोनों के लिए रोटी और आचार या कभी कभी सब्जी भी उस गंध को अपने सिर पर ढोकर ले जाने के बदले मिल जाती थी. इस पर विस्तार से कभी फिर लिखूंगी. 
ऐसे में मेरी पढ़ाई को नुकसान हो रहा था, तो मैंने चाचा के साथ बात करके वहीं विश्वविद्यालय के छात्रावास के पीछे पड़ने वाली झुग्गी में रहकर पढ़ने की बात की. घर से राशन पानी और छोटा स्टोव और एक थाली, चम्मच, गिलास आदि ये सब लेकर गई. 
जितने कम से कम खर्च हो पाए इसकी मेरी कोशिश रही. मां और चाचा की आर्थिक स्थिति क्या है, मैं जानती थी. सबने मना किया था आगे पढ़ने के लिए, बहुत सारे कारणों के साथ एक कारण यह भी तो था कि विश्वविद्यालय की पढ़ाई का खर्चा पूरा नहीं होगा, यह बात मैं और चाचा दोनों ही जानते थे, पर दोनों को ही दृढ़ विश्वास था कि कम से कम खर्च में मैं अपनी आगे की पढ़ाई पूरी कर सकती हूँ.  
किताबों पर खर्च करने के अलावा ऐसा कोई खर्च था भी नहीं जो झेला न जा सके. ना कभी अपने आपको सुन्दर दिखाने के लिए प्रयोग होने वाले क्रीम आदि का मुझे शौक था न किसी और चीज का ही शौक़ था, और न ही तन ढकने के अलावा कपड़ों का ही शौक़ था, इसलिए चाचा की सहमति से मैं आ गई थी इस झुग्गी बस्ती में जो चूहड़ों की बस्ती  के नाम से भी जानी जाती थी. 
पूरी बस्ती का एक ही टायलेट था और एक ही नल, सुबह के समय बहुत परेशानी होती थी. इन सब का सामना करते हुए मैं अपने बारे में बहुत कुछ लिखती थी. कई डायरियां भर दी. जब कभी सुभाष आता तो उसे दे देती पढ़ने के लिए, जिसमें  हर दिन गुजरने वाली पीड़ा, दुःख -तकलीफ़ अभाव भरा हुआ था. 
कुछ मन की कोमल भावनाएं होतीं और वह अगली बार मिलता तो खूब रो लेता और अपनी असमर्थता जता जाता, हौसला देता, अपने सपने पूरे करने की कसमें दे जाता, चाचा के खून-पसीने से निकलने और मेरे लिए उंचाई पर पंहुचने के उनके अरमानों को पूरा करने की दुहाई दे जाता. बस अब यही उद्देश्य बन चुका था.
अब मेरा कमरा था मेरे पास, मेरी वह चालीस रुपये में किराये पर ली झुग्गी, जिसे मैं वहीं आस-पास के छात्रों को ट्यूशन पढ़ाकर दे दिया करती थी, उन छात्रों के हालत भी मेरे जैसे ही रहती थी, इसलिए कई बार इस कमरे का किराया भी नहीं दे पाती थी. जिसके कारण बहुत कुछ सुनना भी पड़ता था.
एमए के इस कठिन दौर में मेरे सुख-दुख का साथी, मेरा भाई, मुझे छोड़कर चला गया- टूट गया था, बहुत कुछ अंदर से, कदम भी लड़खड़ा गये थे, पर उसका वह वाक्य कि 'अपनी पढ़ाई को बीच में नहीं छोड़ना, कुछ बनना है, सपनों को पूरा करना है चाहे कुछ भी हो जाए, थकना नहीं, हारना नहीं.' 
बहुत कुछ लिखा इस दौरान, मेरे  पाठयक्रम की पढ़ाई के अलावा मैं और भी बहुत कुछ करती, यूपीएससी की तैयारी के साथ कविता, कहानियां बल्कि यूं कहूं कि अपना दर्द कागजों पर उतारने लगी थी. पर इनको सहेजने  का ख्याल न मुझे पहले आया था, और न इस दौरान, बस अगर इधर-उधर कॉपियों पर लिखा रह गया था थोड़ा बहुत. 
अभी समय को एक और  झटका देना बाकी था. एमए का पहला साल पास कर लिया था, फ़ाइनल में प्रवेश ले लिया था. मेरे इस झुग्गी वाले कमरे के हर कोने में कुछ साहित्यक पत्र पत्रिकाएं जमा होने लगी थीं. नेट की तैयारी दिन रात कर रही थी. 
लाइब्रेरी खुलते ही दूसरे तले के कोने की कुर्सी पर जाकर बैठ जाती थी और बन्द होने तक वहीं रहती थी. साथ ही साथ यूपीएससी, जो मेरे अपना -सपना था, उसकी भी तैयारी चल रही थी. 
चाचा स्कूल में मैडम और सबसे बड़ी डिग्री लेने का सपना देख रहे थे, सुभाष कॉलेज के लेक्चर स्टैंड पर लेक्चर देते हुए देखना चाहते थे और नीचे पटरी रखकर उस पर चढकर भाषण देने का सपना देखते थे- मेरी हाइट छोटी थी, इसलिए पटरी  का साहरा लेकर लेक्चर देने का बिम्ब रचते.  और मैं- मेरा सपना था यूपीएससी पास करना और बड़ी अधिकारी बनना,  जिसके लिए मुफ़्त में चलने वाली कोचिंग भी मैंने चाचा को बिना बताये शुरु कर रखी थी.
और  एक दिन वह भी अपने सपने के साथ इस सफ़र में साथ छोड़कर चले गये अनजान दुनिया में, कभी वापिस न आने के लिए. 
बस अब मैं और मेरा कमरा ही रह गये थे, मतलब वह किराये की झुग्गी. अब कुछ भी करने का मतलब नहीं रह गया था, न अब सुभाष का साथ था और न चाचा. बाकी जितने भी रिश्ते थे, वे खून के रिश्ते जरूर थे पर उनसे कभी अपनेपन के दो शब्द नहीं मिले. 
अगर कुछ भी मिला था तो वह शक करने वाली निगाहें  थीं, जो मेरे गांव आने पर मानो एक ही सवाल पूछती थी कि मैं ......मेरे अन्दर लड़की होने का शेष कुछ बचा भी है या.......सब. और मैं मानो तसल्ली देने के लिए उनसे अपनी सफ़ाई देती कि मैं पढ़ रही हूं और बहुत मेहनत कर रही हूँ- हर बार कि अग्नि परीक्षा, जो मेरे हौसले को तोड़ने के लिए काफ़ी होती थी.
पर अब क्या? सब कुछ ख़त्म..... तीन महीने लगे मुझे इस सदमे से बाहर आने के लिए. पर सबने जैसे अब मेरा साथ देने का मन भी बना लिया था, और सबसे ज्यादा मां मेरे साथ पूरी तरह से जुट गई थी, मानो चाचा ने मां को अब उनकी जगह लेने की कसम दे दी हो,  दोनों भाई भी अब मेरे फ़ैसले के साथ थे. 
और इस सफ़र में हमसफ़र बनकर आया मेरी जिन्दगी में मुकेश, जिसने मेरे अन्दर के खालीपन को भर दिया, उन्होंने चाचा और भाई का प्यार तो नहीं दिया पर कमी जरूर पूरी कर दी थी, उस मंजिल और सपने को पूरा करने में मेरा साथ दिया. 
फिर चाचा के सपने को ज़िन्दगी का मकसद बना लिया और फिर पीछे मुड़कर नहीं देखा. हारना मानो मैने बिसरा ही दिया. चाचा का एक एक शब्द अब मेरे जीने के लिए काफ़ी था.
झुग्गी अब छूट गयी थी, एमए के बाद अब बीएड करने करनाल आ गयी थी. यहां पर भी किराये का अपना कमरा ले लिया था, जब भी मकान मालिक को पता चलता कि मैं 'चूहड़े' समाज की हूं, कमरा छोड़ना पडता. इसी दौरान हमसफ़र को ताउम्र हमसफ़र बनाने का निर्णय लिया और हमने शादी कर ली. शादी के दूसरे दिन ही वापिस उसी कमरे में लौटना हुआ. बीएड करने के बाद एम फ़िल रोहतक से किया और फिर जेएनयू तक का सफ़र. 
अपना कमरा न होते हुए भी इन्हीं कमरों में लेखन कार्य चलता रहा.
अब मैं एक अध्यापिका बन गई थी, वो भी चंडीगढ़ जैसे बडे शहर में. पर यहां भी अपना कमरा तो था, लेकिन किराये का. कभी रामदरबार का कमरा तो कभी डड्डूमाजरा का कमरा. 
इन सब को पार करते हुए पंहुच गयी थी दिल्ली विश्वविद्यालय में. पर यहां भी कमरा तो मिला पर अपना नहीं, और इसी दौरान जाति व्यवस्था से जूझते हुए अपना घर, अपना कमरा लेने के लिए मजबूर होना पड़ा-पर अटल निश्चय था और सामने मंज़िल. 
मैंने सहूलियत न होते हुए भी अपना घर और उस घर में मेरा कमरा हो, ऐसा ठान लिया था. और आज मेरे पास अपना कमरा है, उस कमरे में अपनी पसंद की कुर्सी और टेबल है, पूरा कमरा ही मेरी लाइब्रेरी है, जिसमें पूरे घर के सामान को मिलाकर सबसे ज्यादा जो बनता है, वह पुस्तकें ही हैं.  अब मेरे पास मेरा कमरा है, और उसके साथ चाचा की यादे हैं, जो मुझे निरन्तर आगे बढ़ने को प्रेरित करती हैं.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और  पर फ़ॉलो भी कर सकते हैं.) 



#100Women: भारतीय संसद में कितनी महिलाएं पहुंचती हैं?

बीबीसी की विशेष सीरीज़ #100Women के लिए मैंने भारत की पहली लोकसभा से अब तक चुनी गई महिला सांसदों के बारे में जानकारी जुटाई.
ये आंकड़े चौंकाने वाले थे.  सोलह लोकसभा चुनाव होने के बाद भी देश की राजनीति में महिलाएं हाशिए पर ही दिखती हैं.
  संसदीय चुनावों में 16 में से 
  में क्या ख़ास है? 
लोकसभा की 543 में से 269 यानी क़रीब आधी सीटों पर आज तक एक भी महिला सांसद नहीं चुनी गई है.
गुजरात का गांधीनगर, हरियाणा का गुरुग्राम, कर्नाटक का मैसूर, मध्य प्रदेश का उज्जैन, तेलंगाना का हैदराबाद और बिहार का नालंदा इसमें शामिल हैं.
उत्तर-पूर्व के राज्य जहां समाज में औरतों का दर्जा बेहतर माना जाता है, वहां भी राजनीति में उनका प्रतिनिधित्व न के बराबर है.
अरुणाचल प्रदेश, मिज़ोरम और त्रिपुरा राज्य से एक भी महिला सांसद नहीं चुनी गई है. 
महाराष्ट्र के पुणे, राजस्थान के अजमेर, तमिलनाडु के कन्याकुमारी, उत्तर प्रदेश के शाहजहांपुर और केरल के तिरुवनंतपुरम जैसे शहरों में एक ही बार महिला सांसद चुनी गईं हैं.
ऐसी 130 सीटें हैं जहां से महिला सांसद सिर्फ़ एक ही बार चुनी गईं हैं, यानी किसी भी लोकसभा चुनाव क्षेत्र से महिला सांसदों का बार-बार चुना जाना कम ही देखा गया है.
1952 में पहली लोकसभा से 2014 में 16वीं लोकसभा तक के आंकड़ों को देखें तो सिर्फ़ 15 सीटें ऐसी हैं जहां महिला सांसद पांच बार से ज़्यादा बार चुनी गईं.
इनमें भी ज़्यादातर या तो किसी राजनीतिक पार्टी का गढ़ रही हैं या फिर उनमें वर्चस्व वाली औरत चुनी गईं, जैसे मध्य प्रदेश के इंदौर से सुमित्रा महाजन या फिर पश्चिम बंगाल के पंसकुरा से वामपंथी नेता गीता मुखर्जी.
आरक्षण का रास्ता हो या पार्टियों में मंथन, लोकसभा में महिला सांसदों की संख्या उनकी आबादी के अनुपात के क़रीब आने में भी अभी बहुत व़क्त लगेगा. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



#100Women: ड्राइवर की पत्नी को बना दिया सरपंच

किसी इलाके से बार-बार महिलाएं सांसद का चुनाव जीतें तो क्या इससे मान लिया जाए कि वहां कि औरतों की ज़रूरतों को पूरा किया जाने लगेगा? उनकी ज़िंदगी संवर जाएगी? समाज में उनका रुतबा बढ़ जाएगा?
अब तक सबसे ज़्यादा आठ बार महिला सांसद चुननेवाले मोहनलालगंज में मैंने यही पड़ताल करने की कोशिश की.
सोचा कि एक महिला ग्राम प्रधान से मुलाकात करती हूं. साल भर पहले चुनी गई लक्ष्मी रावत को ढूंढ़ने निकली.
प्रधान का घर पूछते - पूछते एक बड़े बंगले के सामने पहुंची तो वो लक्ष्मी नहीं बल्कि शंकर यादव का घर निकला.
पता चला कि शंकर यादव पूर्व प्रधान हैं और जब ये पद महिलाओं के लिए आरक्षित हुआ तो पिछले साल उन्होंने अपने ड्राइवर की पत्नी को लड़वा कर जितवा दिया.
ज़ाहिर था कि गांववालों के लिए प्रधान अभी भी शंकर यादव ही थे. तो इस बार प्रधान की जगह लक्षमी रावत के नाम से घर पूछा तो एक छोटे से इंटों के घर तक कोई ले गया. 
सजी धजी शरमाती हुई लक्ष्मी मिलीं. बिना संकोच के बताया कि सरपंच का सारा काम उनके पति और उनके मालिक ही देखते हैं.
लक्ष्मी ने कहा, "हम उनपर पूरा विश्वास करते हैं, वो सही कागज़ हमारे पास भेजते हैं और हम उसको आगे बढ़ा देते हैं, बाहर का सारा काम वो ही देखते हैं, कुछ बहुत ज़रूरी हो तो बुलवा भेजते हैं."
लक्ष्मी ने बताया कि वो पांचवी तक पढ़ी हैं इसलिए ये सब काम समझ नहीं पातीं.
मैं निकलने लगी तो अपनी साल भर की बेटी को गोद में लेकर बोलीं, "इसे पढ़ाऊंगी, ताकि ये तो कुछ जान बूझ पाए."
लक्ष्मी के गांव से निकल मैं पास के खुजेता गांव की ओर निकली तो वहां पानी भर रही कुछ औरतों ने बुलाया और पूछने लगीं कि मैं वहां कयों आई हूं.
मैंने बताया तो पानी की बालटी किनारे, परेशानियों का गुबार फूट पड़ा.
रानी रावत बोलीं, "सासंद कोई भी चुन कर आईं हों, यहां रोज़गार कोई नहीं लाया, सालों से दिहाड़ी मज़दूरी कर घर चला रहे हैं, किसी तरह बच्चों को स्कूल भेज रहे हैं, पर उनकी ज़िंदगी में भी क्या बदलेगा?"
मां की बातें सुन पास खड़ी नेहा रावत की मुस्कान जाती रही. दबी आवाज़ में बताया कि स्कूल पास है तो 11वीं तक की पढ़ाई कर पाई है पर कॉलेज तो शहर में है और रास्ते का किराया और फ़ीस के लिए मां-बाप के पास पैसे नहीं हैं.
मैंने पूछा पढ़ पाईं तो क्या बनाना चाहोगी? तपाक़ से बेली, "प्रधान बनूंगी, पर लक्ष्मी रावत जैसी नहीं, शंकर यादव जैसी - ताक़त वाली असली प्रधान."
नेहा की साफ़ सोच और ऊंची उड़ान से मैं दंग थी. लगा कहीं कुछ तो बदल रहा है. औरतें राजनीति की सीढ़ी चढ़ सकती हैं, ये कल्पना तो लड़कियों के ज़हन में जगह बना पा रही है.
अनुसूचित जाति के लिए आरक्षित मोहनलालगंज सीट, राज्य के पिछड़े इलाकों में से एक मानी जाती है.
2009 से 2014 तक यहां सासंद रहीं सुशीला सरोज मानती हैं कि वहां लड़कियों को पढ़ाने का चलन कम है और प्रधान बनने के बाद भी औरतें अपने मर्दों को ही सत्ता की सारी ताक़त दे देती हैं.
वो बताती हैं, "मैंने अपने कार्यकाल में प्राइवेट डिग्री कॉलेज तो खुलवाए पर पूरे चुनाव क्षेत्र में सिर्फ़ लड़कियों के लिए कोई सरकारी डिग्री कॉलेज अभी तक नहीं है."
ना लड़कियों का कॉलेज, ना बड़ा सरकारी अस्पताल और ना ही रोज़गार देनेवाली कोई बड़ी फैक्टरी - राजधानी लखनऊ से 20 किलोमीटर की दूरी पर फैले मोहनलालगंज क्षेत्र की ये हालत अजीब लगती है.
पर ये भी सच है कि यहां अंदर के गांवों तक पक्की सड़कें बनी हैं, जगह-जगह हैंडपंप हैं और औरतें कम से कम वोट डालने में तो पीछे नहीं हैं. 
कुछ गांव ऐसे हैं जहां अभी तक बिजली नहीं है पर कई ऐसे हैं जहां हाल के सालों में ट्रांसफर्मर लगाए गए हैं. छिबऊखेड़ा के लोग सांसद सुशीला सरोज की वाहवाही करते नहीं थकते क्योंकि उनकी बदौलत ही गांव में साल 2013 में बिजली आई.
 करीब 100 घरों के इस गांव में पहले किराए पर कार की बैटरी लेकर टीवी चलाने या मोबाइल चार्ज़ करने जैसी ज़रूरतें पूरी की जाती थीं.
अब घरों में बल्ब और पंखे लग गए हैं. अपने घर के बाहर चारपाई पर मां के साथ बैठी प्रियंका यादव अपने फोन में गाने सुनती मिलती है.
प्रियंका गांव की उन दो लड़कियों में से एक है जो दूर शहर के कॉलेज जाकर एम.ए. की पढ़ाई कर रही हैं.
वो बताती हैं, "मैं इसीलिए जा पा रही हूं क्योंकि मुझसे एक साल बड़ी मेरी दोस्त शशि ने एक साल ख़ाली बैठ मेरा इंतज़ार किया ताकि हम दोनों को एक दूसरे का साथ हो और हमारे मां-बाप हमें कॉलेज भेजने में सुरक्षित महसूस करें."
फिर कहती है कि आगे जाकर तो उसकी भी बस शादी कर दी जाएगी. पर जबतक मां-बाप मान रहे हैं, वो पढ़ रही है.
एक आंगनवाड़ी वर्कर और उसकी सहायिका के अलावा प्रियंका के गांव में कोई भी औरत किसी तरीके का रोज़गार नहीं करती. 
मां थोड़ा किनारे होती हैं तो हिममत कर प्रियंका मुझसे पूछती है कि मैंने पत्रकारिता की पढ़ाई कहां से की?
जब जवाब देकर मैं पलटकर पूछती हूं कि वो भी दिल्ली चल पढ़ाई करना चाहेगी क्या?
तो उसके होठों पर हल्की सी मुस्कान बिखर जाती है. उन दबे होठों की मज़बूरी और उन चमकती आंखों की उम्मीद के बीच ही कहीं है मोहनलालगंज की औरतों की कहानी.
(बीबीसी हिन्दी के एंड्रॉएड ऐप के लिए 
 कर सकते हैं. आप हमें 
 और 
 पर फ़ॉलो भी कर सकते हैं.)



'कई लोग महिलाओं को काम करते देख ही नहीं सकते'

रात के 12 बजे गीतकार अन्विता दत्त लिखती हैं,"सुनो, अभी भी मैं एक संगीत सत्र में हूं, क्या हम कल बात कर सकते हैं?"
गायिका, गीतकार और संगीतकार सोना मोहापात्रा रात 12.30 बजे मैसेज करती हैं,"मैं सुबह आठ बजे से एक कॉन्सर्ट के लिए यात्रा कर रही हूं, मुझे माफ़ करना, जवाब नहीं दे सकी."
और दोपहर 12 बजे बीबीसी के स्टूडियो पहुंची गीतकार कौसर मुनीर कहती हैं,"एक गीत के सिलसिले में कल रात भर नींद नहीं आई और अभी सुबह पांच बजे आँख खुली, थोड़ी-थोड़ी सोई-सोई लग रही हूं न?"
इन तीनों महिलाओं के मैसेज अलग-अलग हैं लेकिन इनकी बातों से ज़ाहिर है कि ये काम में गले तक डूबी हैं, अपने काम में मस्त और जो एक बात इन्हें जोड़ती है वो यह है कि ये तीनों बॉलीवुड में 'दुर्लभ' महिला गीतकार हैं. 
बॉलीवुड या हिंदी फ़िल्म इंडस्ट्री पर अक्सर यह आरोप लगता आया है कि यह पुरुष प्रधान है. 
हीरो को हीरोइन से ज़्यादा पैसे मिलते हैं, मेकअप दादा हो सकता है दीदी नहीं, महिला फ़िल्म निर्दशक गिन चुन के कुछ ही हैं और अगर बात करें महिला गीतकारों की तो यह उंगलियों पर गिनी जा सकती हैं.
50 के दशक में सरोज मोहिनी नैय्यर, माया गोविंद, जद्दनबाई वहीं 90 के दशक में रानी मलिक और आजकल अन्विता दत्त, कौसर मुनीर और सोना मोहापात्रा या रश्मि-विराग (जोड़ी) जैसे नाम ही सामने आते हैं, तो क्या महिला गीतकारों के लिए बॉलीवुड खुला हुआ नहीं है?
इस बात पर जहां फ़िल्मी संगीत से जुड़े पुरुषों की अलग राय है वहीं ख़ुद महिला गीतकार ऐसा नहीं मानती, उनके अनुसार महिलाओं की कमी बॉलीवुड ही नहीं लगभग सभी क्षेत्रों में है. 
बीबीसी से बात करते हुए जानी मानी महिला गीतकार कौसर मुनीर कहती हैं,"नहीं, मैं ऐसा नहीं कह सकती कि बॉलीवुड पितृसत्तातमक है. लोकप्रिय धारावाहिक जस्सी जैसी कोई नहीं लिखने के दौरान मुझे निर्देशक विजयकृष्णन आचार्य ने अपनी फ़िल्म का एक गीत 'फ़लक तक' लिखने का मौका दिया था. उस वक़्त वो टशन फिल्म बना रहे थे."
वो बताती हैं, "ये मौका मुझे मिला क्योंकि उन्होनें देखा कि मैं लिखने का शौक़ रखती हूं और क़ाबिलियत भी. मैंने कोई जेंडर कार्ड नहीं खेला. हां मैं मानती हूं कि लोग महिलाओं को इस रोल में स्वीकार नहीं करते, उन्हें लगता है कि हम सिर्फ़ लड़कियों का हिस्सा लिखती हैं, या फिर हम इस काम को शौकिया कर रही हैं और हमारा मुख़्य काम घर संभालना है, जो कि एक आम सोच भी है."
मशहूर गीतकार जोड़ी जतिन-ललित के ललित पंडित इस पर कहते हैं, "इसमें कोई दो राय नहीं है कि महिला गीतकारों की हमारे पास कमी है, गिने चुने नाम है और अभी अन्विता, कौसर और रश्मि विराग की जोड़ी को छोड़ दो तो कोई भी महिला लगातार नहीं लिख रही है."
ललित कहते हैं, "गीत संगीत का मामला जरा लंबा समय लेता है, कई बार रात हो जाती है, रात से सुबह हो जाती है, हफ़्तों बाहर रहना पड़ता है और हमारे यहां महिलाओं के ऊपर घर परिवार की ज़िम्मेदारी इतनी ज़्यादा होती है कि वो इस प्रेशर को सह नहीं पाती."
#100Women: 
ललित की बात में एक उदाहरण जोड़ते हुए कौसर कहती हैं, "मेरी 15 साल की बेटी है, मेरी कोशिश रहती है कि मैं उसे सुबह लंच पैक कर के दूं. लेकिन फिर प्रीतम जैसे संगीतकारों के यहां काम शुरू ही 12 बजे होता है, अब आप या तो रात स्टूडियो में बिता सकते हैं या घर पर. भारतीय समाज में महिलाओं को कुछ ज़्यादा ही ज़िम्मेदारियां निभानी होती हैं ऐसे में हां, महिला गीतकारों के लिए मुश्किलें हैं."
लेकिन गीतकारों के मामले में बॉलीवुड को पितृसत्तातमक न कौसर मानती हैं न ललित और शानदार, क्वीन और स्टूडेंट ऑफ़ दि इयर जैसी फ़िल्मों के गीत लिखने वाली अन्विता भी बॉलीवुड का पक्ष लेती हैं, "मेरे, कौसर, प्रिया जैसी गीतकारों से कई सालों पहले सरोज मोहिनी नैय्यर, माया गोविंद जैसी महिलाएं थीं और वो थीं क्योंकि वो टैलैंटड थीं."
अन्विता कहती हैं, "आज टॉप 10 महिला गीतकारों में तीन स्थान महिलाओं के पास हैं ऐसा किसी पुरुष प्रधान समाज में नहीं हो सकता था. चाहे एक पुरूष गीतकार हो या महिला, हमें एक निर्देशक बुलाता है क्योंकि हम ही उस मूड का गाना लिख सकते हैं."
फ़िल्म 'टशन' में करीना कपूर पर फ़िल्माया एक गीत 'छलिया' अन्विता ने लिखा था वहीं अक्षय और करीना पर फ़िल्माया एक और गीत 'फ़लक तक' कौसर ने लिखा था और टाइटल गीत 'टशन में' विशाल भारद्वाज और पीयूष मिश्रा ने लिखा था. 
अन्विता कहती हैं, "इस फ़ील्ड में काम करने वाले लेखक और लेखिकाएं आपस में दोस्त हैं. कोरा काग़ज़ हम सभी के लिए एक मुश्किल है जिससे जूझते हुए हम एक दूसरे फ़ोन करते हैं, एक दूसरे की मदद करते हैं और यह सिर्फ़ बॉलीवुड में ही संभव क्योंकि यहां लोग खुले हैं और अपने टैलेंट से यहां मौजूद हैं इसलिए काफ़ी सुरक्षित महसूस करते हैं, क्योंकि जो वो लिखते हैं, कोई और नहीं लिख सकता."
#100Women: 
वो जोड़ती हैं, "लिंग असमानता दुनिया में हर कहीं है और यह भारतीय फ़िल्म जगत में भी हो सकती है लेकिन मैं इसे ऐसे नहीं देखती, मेरे लिए मैं महिला या पुरुष गीतकार नहीं एक गीतकार हूं जिसे अपना काम करना है. अगर आप यह पहले ही मान लेंगे की इस क्षेत्र में असमानता है तो आप आगे नहीं बढ़ पाएंगे, अगर आप ख़ुद पर भरोसा करें और आप में वाकई टैलेंट हुआ, तो इस बात से कोई फ़र्क़ नहीं पड़ता कि आप पुरुष हैं या महिला. आप आगे बढ़ सकते हैं."
हालांकि कौसर और अन्विता की बातों से अलग राय रखते हुए लेखक स्वानंद किरकिरे मानते हैं कि बॉलीवुड में महिलाओं को उनका श्रेय मिलने में देरी हुई है.
स्वानंद के मुताबिक़ "कई बार किसी महिला के लिखे गीत को सुनते वक़्त समझ आता है कि शायद यह एंगल गाने में एक पुरूष डाल ही नहीं सकता था. वो हमारे गीतों को एक नया आयाम देती हैं."
स्वानंद कहते हैं, "बॉलीवुड में लेखक औरतों को ऑब्जेक्टिफ़ाई कर देते हैं, शरीर पर बात होती है, रूप पर बात होती है लेकिन उनकी सोच के बारे में तो वही बात कर सकती हैं. बॉलीवुड में उनकी कमी बताती है कि उनके साथ थोड़ी नाइंसाफ़ी तो हुई है"
बॉलीवुड को ब्वॉयज़ क्लब की संज्ञा देते हुए गीतकार और गायिका सोना मोहपात्रा कहती हैं, "महिलाएं बॉलीवुड ही नहीं लगभग हर क्षेत्र में ऑब्जेक्टिफ़ाई हो जाती हैं. यह महिला है और कुछ निर्धारित काम कर सकती है, यह सोच हमारे समाज में इतनी गहरी व्याप्त है कि आप इसे रातों रात नहीं बदल सकते."
#100Women: 
बॉलीवुड का उदाहरण देते हुए वो कहती हैं, "ऐसा नहीं कि लोग यहां महिलाओं के आने पर पाबंदी लगाते हैं लेकिन कई लोग हैं जो महिलाओं को कुछ क्षेत्रों में काम करते हुए नहीं देख सकते. लोगों को समझना होगा कि महिलाओं के कई रंग है और वो हर क्षेत्र में काम कर सकती हैं. हमें उन्हें आज़ादी देनी होगी, जो अभी घुटन से भरी है."
महिलाओं की आज़ादी का समर्थन करते हुए कौसर भी कहती हैं, "बॉलीवुड में तो आपको टैलेंट जगह दिला देगा, भले ही आप मर्द हों या औरत, लेकिन समाज में अभी इसके लिए काफ़ी कुछ करना होगा. घरवालों को अपनी घर की महिलाओं का साथ देना होगा. पतियों या साथियों को उन्हें देवी या दासी की उपाधि देने से बचना होगा."
यह बात बिल्कुल सही है कि बॉलीवुड में काम करने के तरीके अलग अलग हैं और इनकी कोई समय सीमा या नियम पाबंदी नहीं है, ऐसे में परिवार की ज़िम्मेदारियों के साथ गाने लिखना मुश्किल हो जाता है, लेकिन संगीतकार अनु मलिक के शब्दों में, "मुश्किल तो सारे ही काम हैं, मुश्किलों से आगे बढ़ने वाला ही यहां (बॉलीवुड) में जगह बनाता है."
बॉलीवुड में लगभग 10 महिला गीतकार सक्रिय हैं जिनमें कौसर मुनीर, अन्विता दत्त, प्रिया पांचाल, सोना मोहापात्रा, शिवानी कश्यप, रश्मि विराग प्रमुख हैं.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



ग्राउंड रिपोर्ट: म्यांमार में रोहिंग्या कितना बड़ा मुद्दा?

अगर आप रंगून में हैं तो आपको पता नहीं चल पाएगा कि देश के पश्चिमी इलाक़े रख़ाइन में एक बड़ी मानवीय त्रासदी घटित हो रही है.
पांच लाख से अधिक रोहिंग्या मुसलमान ने सीमा पार कर बांग्लादेश में शरण ली है. 
25 अगस्त को रोहिंग्या लड़ाकों ने पुलिस चेक पोस्टों पर हमला किया था जिसके बाद से सेना ने रोहिंग्या के ख़िलाफ़ बड़ा अभियान छेड़ा हुआ है.
म्यांमार प्रशासन पर हिंसा रोकने, रख़ाइन में अस्थिरता ख़त्म करने और मानवीय मदद को पहुंचे देने का भारी दबाव है.
लेकिन देश का सबसे बड़ा शहर शांत दिखाई देता है. सड़कें साफ़ हैं, हरियाली छाई हुई है और सड़कों पर भले भीड़भाड़ हो लेकिन यातायात व्यवस्थित है. साफ़-सुथरे कपड़े पहने महिला-पुरुषों रोज़ की तरह काम पर जा रहे हैं.
यहां के लोग रोहिंग्या शब्द का इस्तेमाल नहीं करते हैं. मीडिया में रोहिंग्या लोगों को बंगाली मुसलमान बताया जाता है जबकि कुछ उन्हें अवैध बांग्लादेश प्रवासी कहते हैं.
जब मैंने लोगों से रोहिंग्या मुद्दे पर बात करनी चाही तब लोग या तो अपने विचार व्यक्त करने में बेबाक़ थे या ये कहते हुए मुद्दा बदल रहे थे कि 'इस देश में और भी बहुत सारे मुद्दे हैं.'
इसमें म्यांमार प्रेस परिषद के वाइस-चैयरमैन यू आंग ला तुन जैसे वरिष्ठ पत्रकार भी शामिल थे.
तुन कहते हैं, "समस्या रोहिंग्या शब्द के पीछे के राजनीतिक उद्देश्य से है. जब मैं युवा था तब मेरे कई बंगाली दोस्त थे. उन्होंने कभी नहीं कहा कि वो रोहिंग्या हैं. ये शब्द कुछ दशक पहले ही आया है."
"वे इस देश के जातीय अल्पसंख्यक नहीं हैं. यही तथ्य है." रोहिंग्या और अन्य लोग इस तर्क को स्वीकार नहीं करते हैं.
रोहिंग्या संकट कई हफ़्ते तक अंतरराष्ट्रीय मीडिया में छाया रहा हो लेकिन म्यांमार के अख़बारों में बांग्लादेश के राहत कैंपों में रह रहे रोहिंग्या लोगों के मुश्किल जीवन को कोई जगह नहीं मिलती.
उलटे, यहां के अख़बारों में कथित तौर पर अराकान रोहिंग्या सालवेशन आर्मी के लड़ाकों के हाथों मारे गए हिंदुओं की सामूहिक क़ब्रें मिलने के सेना के दावे को प्रमुखता से प्रकाशित किया गया.
क्या रंगून यूनिवर्सिटी में छात्रों के बीच इस मुद्दे को लेकर राय अलग है यही सवाल मन में लेकर मैं यहां गया. छात्र सोशल मीडिया के ज़रिए बाहरी दुनिया से पहले के पीढ़ियों के मुकाबले ज़्यादा जुड़े हैं.
मैंने जब यूनिवर्सिटी कैफ़े में छात्रों से बात करनी चाही तो शुरू में उन्होंने आनाकानी की. कुछ छात्रों ने कहा कि वो अपनी राय नहीं देना चाहते हैं. लेकिन जब मैंने रख़ाइन के जटिल मुद्दे पर बात शुरू की तो प्रतिक्रिया तुरंत थी.
एक छात्रा ने कहा, "बाहर से देखने वाले इसे धार्मिक समस्या समझते हैं. ऐसा नहीं है. हिंसा आतंकवाद है. अंतरराष्ट्रीय समुदाय को रख़ाइन प्रांत के बारे में ग़लत जानकारियां मिल रही हैं. आप बाहर से देखते हो तो आपको लगता है कि आप सही हैं लेकिन हमें लगता है कि हम सही हैं."
छात्रा की दो ओर दोस्तों ने भी यही राय प्रकट की. कुछ दिन बाद में 2007 में हुए लोकतंत्र समर्थक प्रदर्शनों के दस साल होने पर मनाए जा रहे समारोह में गया. 
दसियों हज़ार बौद्ध भिक्षुओं ने प्रदर्शनों में हिस्सा लिया था. बाद में इसे भगवा क्रांति कहा गया था.
सैन्य शासन के ख़िलाफ़ प्रदर्शन कर रहे भगवाधारी भिक्षुओं की ओर दुनिया भर का ध्यान गया था.
ये समारोह रंगून की एक बौद्ध मठ में रखा गया था. प्रदर्शनों को याद करते हुए बड़े-बड़े बैनर लगाए गए थे. यहां बौद्ध भिक्षुओं के अलावा बड़ी तादाद में वो लोग भी आए हुए थे जिन्होंने 2007 के प्रदर्शनों में हिस्सा लिया था.
इनमें से कई पूर्व राजनीतिक बंदी भी थे जिन्हें लोकतंत्र और मानवाधिकारों का समर्थन करने के लिए जेल भेजा गया था. मैं सोच रहा था कि हो सकता है रोहिंग्या मुद्दे पर इनकी राय अलग हो.
श्वे टोंटे सायार ताओ भगवा क्रांति का नेतृत्व करने वाले भिक्षुओं में से एक थे. मैंने उनसे पूछा कि एक युवा लोकतांत्रिक देश के रूप में क्या म्यांमार को रोहिंग्या मुसलमानों समेत सभी लोगों के साथ बराबरी का व्यवहार नहीं करना चाहिए?
उन्होंने कहा, "लोकतंत्र में सभी बराबर होते हैं लेकिन आतंकवादी नहीं."
"अगर वो आतंकवाद को चुनते हैं तो दुनियाभर के लोगों को एकजुट होकर उनका ख़ात्मा करना चाहिए नहीं तो वो हमारी पीढ़ी को ही ख़त्म कर देंगे."
इसमें कोई शक़ नहीं है कि रोहिंग्या मुसलमानों के मुद्दे ने म्यांमार में आंग सांग सू ची के लिए समर्थन बढ़ा दिया है. रोहिंग्या मुद्दे पर ख़ामोशी की वजह से सू ची अंतरराष्ट्रीय समुदाय के निशाने पर हैं.
रंगून के सिटी हॉल के बाहर देश की नेता सू ची के समर्थन में रैलियां निकल रही हैं.
संयुक्त राष्ट्र के वरिष्ठ अधिकारियों ने रोहिंग्या मुसलमानों के ख़िलाफ़ हो रही हिंसा के 'नस्लीय नरसंहार' कहा है लेकिन म्यांमार सरकार इस आरोप को ख़ारिज करती रही है.
म्यांमार से पहले भी बड़ी तादाद में लोग बेदख़ल किए गए हैं. 1960 के दशक में जब सेना ने सत्ता संभाली थी तब भारतीय मूल के लोगों को देश से निकाल दिया गया था.
भारतीय मूल के लोग म्यांमार में सदियों से रहते रहे हैं. इनमें से अधिकतर को 19वीं और 20वीं सदी में ब्रितानी काल में यहां काम करने के लिए लाया गया था.
एक अनुमान के मुताबिक उस समय क़रीब तीन लाख लोगों को देश से निकाल दिया गया था और उनकी संपत्तियों का राष्ट्रीयकरण कर दिया गया था. भारतीय मूल के लोग वापस भारत लौट गए थे.
म्यांमार की मुख्यधारा की मीडिया रोहिंग्या मुद्दे पर बात करने के लेकर अनिच्छुक क्यों हैं?
एक वरिष्ठ संपादक और पूर्व राजनीतिक बंदी ने अपना नाम न छापने की शर्त पर इस सवाल का जवाब दिया.
"सभी डरे हुए हैं और सभी इस मुद्दे पर बात करने को लेकर अनिच्छुक हैं. सबसे पहले तो रख़ाइन जाने में सुरक्षा का मुद्दा है इसलिए अधिकतर ख़बरें सरकार की ओर जारी प्रेस रिलीज़ पर ही आधारित होती हैं."
"लोगों का दबाव भी मीडिया पर है. अगर आप बहुसंख्यक विचारों के ख़िलाफ़ जाते हैं तो  आपके दोस्त और रिश्तेदार तक आपको नापसंद करना शुरू कर देते हैं."



#100Women: आधी रात में औरतों की तफ़री





#100Women: ट्रांसजेंडर होने के दंश से लड़ती वैजयंती

मैं स्कूल में थी जब यौन और शारीरिक हिंसा की शिकार हुई. वयस्क होने के बाद भी मुझे बार-बार निशाना बनाया गया. 
लेकिन मैंने पीड़ित महसूस करने की जगह उससे उबरने और लड़ने का रास्ता चुना. 
अपने अधिकारों को हासिल करने के लिए जातिगत भेदभाव वाले उस पितृसत्तात्मक समाज को ख़ारिज़ किया जो मेरे दूसरे बहादुर ट्रांसजेंडर दोस्तों की आवाज़ को बेरहमी से दबा देते हैं. ये मेरी कहानी है.
12 साल की उम्र तक, मैंने उन लोगों से मिलना-जुलना और बतियाना शुरू कर दिया था, जिन्हें समाज में हिजड़ा कहा जाता है. इस तरह ही मेरे रिश्तेदारों को मेरे ट्रांसजेंडर होने का पता चला.
हैदराबाद में मेरे स्कूल का अनुभव बहुत ख़राब रहा. वहां मेरे कुछ सीनियर मुझे अपने जैसा नहीं पा कर हमेशा मेरा शारीरिक और यौन उत्पीड़न करते थे. 
16 साल की उम्र में, मेरे पिता ने सज़ा के तौर पर सर्दी की एक रात में अपने घर से निकाल दिया, ताकि मेरी 'अकल ठिकाने' आ जाए. उन्होंने कहा था, "सर पे छत नहीं होगी तो तेरी बदमाशियां ठिकाने आ जाएगी."
जीवन में पहली बार मैं बेघर थी. मैंने सिर्फ़ दसवीं क्लास तक पूरी पढ़ाई की है, उसके बाद 'डिसटैन्स एजुकेशन' के ज़रिए पढ़ाई पूरी की. मुझे काफ़ी जल्दी काम करना शुरू करना पड़ा था.
अपनी आर्थिक जरूरतों के लिए सेक्स वर्क तक किया. ये वो दौर था, जब मेरी ज़िंदगी बेघर होने, सड़कों पर रात बिताने, दोस्तों, कुछ भले रिश्तेदारों और मेरे माता-पिता के यहां रहने के बीच कट रही थी.
एक दिन जब मैं अपने माता-पिता के घर थी, सुबह उठने पर मैंने ख़ुद को बंधा हुआ पाया. मेरे पिता ने कुछ दूसरे लोगों की मदद से मुझे जबरन एक मनोचिकित्सा वाले सेंटर में दाखिल करा दिया. 
20 साल की उम्र में, मेरा जबरन मेडिकल इलाज किया गया, जो एक तरह से लिंग बदलने या समलैंगिकता से उबारने की थेरेपी के नाम पर 'फ्रॉड' ही था. मुझे आठ महीने तक ज़बर्दस्ती पागलपन रोकने वाली दवा दी गई, बिजली के झटके दिए गए. इन सबका मेरे स्वास्थ्य और मनोबल पर बुरा असर पड़ा.
इसके बाद मैं घर से मुंबई भाग गई. काफ़ी मुश्किल से किसी तरह इकॉनामिक्स में बी.ए. करने में कामयाब हुई. इसके बाद मैंने बीपीओ में काम करना शुरू किया. 32 साल की उम्र होने तक मैं घर नहीं लौटी, लेकिन नियमित तौर पर माता-पिता को पैसे भेजती रही. 
मैं 2012 में तब घर लौटी जब मेरी मां को पार्किंसन और अल्जाइमर्स की बीमारी हुई. 2013 में मेरे पिता ने कोई 'जादुई दवा' मेरे खाने में मिला दी, उस दवा पर उन्हें भरोसा था कि इसके खाते ही मैं पुरुष बन जाऊंगी. 
मैं तब बेहद घातक ड्रग रिएक्शन, 'टॉक्सिक एपिडरमन नेक्रोलिस' (टीईएन) का शिकार हो गई थी. जले हुए मरीजों का जिस तरह इलाज होता है, वैसे ही महीनों तक मेरा इलाज चला.
जनवरी 2014 में, भारतीय दंड संहिता की धारा 377 को गैर आपराधिक ठहराने के मामले में कौशल की पुर्नविचार याचिका की सुनवाई के दौरान सुप्रीम कोर्ट में अवैज्ञानिक, अनैतिक और प्राय धोखाधड़ी भरे मेडिकल इलाज और प्रैक्टिस के ख़िलाफ़ मैंने गवाही दी.
जब सुप्रीम कोर्ट ने ट्रांसजेंडरों को अलग जेंडर के तौर पर पहचान दी, तब मैंने अपने ऑफ़िस में आधिकारिक तौर पर अपना जेंडर बदलवाने की कोशिश की और उसके बाद से ही मैं बेरोज़गार हूं.
ट्रांसजेंडर समुदाय में बेरोज़गारी दुनिया भर में देखने को मिलती है. कुछ ट्रांसजेंडरों नौकरी में ज़रूर पहुंचते हैं लेकिन उन्हें नौकरी ट्रांसजेंडर के तौर पर नहीं मिली होती है बल्कि उस नाम और जेंडर के आधार पर मिली होती है जो उनके जन्म के दौरान दिया जाता है.
ट्रांसजेंडर, प्रमाणपत्र में अपना जेंडर बदलवाने की की कोशिश करते हैं तो ज़्यादातर लोगों को नौकरी से हाथ धोना पड़ता है.
मैं पहले जिस कंपनी में काम करती थी वो, 'वॉल स्ट्रीट' की बहुत बड़ी कंपनी है और उसका ग्लोबल दावा है कि वह 'एलजीबीटीआईक्यू' समुदाय के प्रति समावेशी नज़रिया रखती है. लेकिन इस कंपनी में मुझे महिला शौचालय के इस्तेमाल की इज़ाजत नहीं दी गई.
मुझे पुरूषों के शौचालय के इस्तेमाल के लिए मज़बूर किया गया, क्योंकि मेरे पास ऐसा कोई सरकारी पहचान पत्र नहीं था जो मेरे ट्रांसजेंडर होने की तस्दीक करता.
दुनिया भर के कई देशों में, ख़ासकर विकसित देशों में ट्रांसजेंडर समुदाय को सुरक्षित वर्ग में रखा जाता है और उनके प्रति भेदभाव रहित मापदंड अपनाने होते संवैधानिक निर्देश होते हैं. लेकिन भारत में ट्रांसजेंडरों के लिए ऐसी कोई व्यवस्था नहीं है.
मैं अपना जेंडर बदलवाने के लिए राज्य सरकार को काफी पहले आवेदन दे चुकी हूं लेकिन कई महीने बीतने और कई बार 'फॉलोअप' करने के बावजूद कोई जवाब नहीं मिला है. 
समाज के हाशिए पर धकेल दिए जाने की सूरत में हमारे पास केवल अदालत का विकल्प बचता है लेकिन मुक़दमेबाज़ी के लिए जरूरी संसाधन हम में से कईयों के पास नहीं होते.
बेरोज़गारी की स्थिति में मैंने, प्रतिष्ठित 'टाटा इंस्टीच्यूट ऑफ़ सोशल साइंस', हैदराबाद में लोकनीति के पाठ्यक्रम में नामांकन कराया, लेकिन मेरे माता-पिता गंभीर रूप से बीमार हैं. उन्हें हमेशा देखभाल करने वाले की जरूरत है.
ज़्यादातर ट्रांसजेंडरों के लिए पूर्णकालिक पढ़ाई, लग्ज़री से कम नहीं होती. माता पिता के इलाज के बढ़ते मेडिकल बिल और इसके चलते बढ़ते कर्जे के कारण मैं पढ़ाई जारी नहीं रख पाने को विवश हूं.
मैं ऐसी अर्थव्यवस्था में बेताबी से नौकरी ढूंढ़ रही हूं जो ट्रांसजेंडरों को नौकरी नहीं देती. हालांकि काफ़ी देरी से ही सही लेकिन मेरे पिता अब कहते हैं, "मुझे अचरज होता है कि अपने रिश्तेदारों पर भरोसा करके मैं ने तुम्हें घर से बाहर निकाल दिया था, वे अब कहीं नहीं हैं और तुम मेरी देखभाल के लिए यहां मौजूद हो."
मैं शुक्रगुज़ार हूं कि देर से ही सही जीवन ने अब तो मुझे अपने मां-बाप के पास रहने का मौका दिया है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



माओवादी दस्ते के लिए काम कर चुकी गीता ने की नई शुरुआत





दिलेर महिला जिसकी तस्वीर ने उसे बनाया मशहूर





#100Women: गेमिंग की 'मलिकाएं'





#100Women: महिला नेताओं ने महिलाओं का जीवन सुधारा?

जुलाई 2016 में हिलेरी क्लिंटन जब डेमोक्रेट की राष्ट्रपति पद की उम्मीदवार बनीं तब उन्होंने कहा, "मैं विश्वास नहीं कर सकती कि हम अब तक की सबसे बड़ी दीवार तोड़ने की ओर हैं. मैं अगली महिला राष्ट्रपति बन सकती हूं."
हालांकि ऐसा नहीं हो पाया. अमरीकी इतिहास की पहली महिला राष्ट्रपति बनने से हिलेरी क्लिंटन ज़रूर पीछ रह गईं लेकिन उनकी हार ने महिलाओं के नेतृत्व न संभालने वाली धारणा को तोड़ दिया.
प्यू रिसर्च सेंटर के विश्लेषण के अनुसार, ऐसी 15 महिलाएं हैं जो देश की सत्ता की ताक़त हैं और उनमें से 8 देश की पहली महिला नेता हैं. लेकिन इसका मतलब यह भी है कि संयुक्त राष्ट्र के 193 सदस्य देशों में महिला नेताओं की भागीदारी 10 फ़ीसदी से भी कम है.
क्या ये महिला नेता स्पष्ट रूप से बाधाओं को तोड़ रही हैं और क्या ये अपने देश में दूसरी भी महिलाओं को साथ लेकर आ रही हैं? हालांकि, भारत के सबसे निचले राजनीतिक तंत्र यानी पंचायती यवव्महिलाओं के लिए आरक्षण नीति ने ज़रूर एक लहर पैदा की है.
सामाजिक प्रयोग के तहत 1993 से हर तीन में से एक भारतीय गांव में प्रधान का पद महिलाओं के लिए आरक्षित रखा जाने लगा. भारतीय किशोरों और उनके माता-पिता पर 2012 में किए गए अध्ययन से पता चलता है कि महिला नेता गांवों में युवा महिलाओं के साथ ऊंची आकांक्षाओं का संबंध पैदा करती हैं.
जब माता-पिता से उनके बच्चों की शिक्षा, आयु, पहले बच्चे की चाहत, नौकरी आदि के बारे में पूछा गया तो परिजनों की बेटों को लेकर बड़ी महत्वाकांक्षाएं थीं लेकिन जिस गांव की कोई महिला नेता थी वहां के परिजनों की अपने बेटे और बेटी के बीच महत्वाकांक्षा का अंतर केवल 25 फ़ीसदी था. हालांकि, जहां महिला नेता थीं वहां लड़कों को लेकर महत्वाकांक्षा में कोई गिरावट नहीं थी. 
विश्लेषकों का मानना है कि महिला नेताओं के पास नीतियों के ज़रिए महिलाओं और लड़कियों को लेकर परिस्थितियां बदलने का कम ही मौका होता है लेकिन उनकी मौजूदगी युवा महिलाओं में प्रेरणास्रोत का काम करती हैं.
2012 का एक स्विस अध्ययन भी बताता है कि प्रेरणास्रोत के ज़रिए दूर से भी नेतृत्व स्थितियों में महिलाओं का व्यवहार प्रेरित करता है.
इसी प्रकार से चार समूहों में वर्चुअल रिएलिटी वातावरण में छात्र और छात्राओं को भाषण के लिए बुलाया गया था. इनमें से एक समूह को जर्मन चांसलर एंगेला मर्केल की तस्वीर, दूसरे को हिलेरी क्लिंटन, तीसरे को बिल क्लिंटन और एक अन्य को कोई तस्वीर नहीं दिखाई गई थी.
जिन महिलाओं ने सफल महिला नेताओं की तस्वीर देखी थी वह उनके मुकाबले अधिक बोलीं साथ ही उन्होंने अपने प्रदर्शन का सकारात्मक मूल्यांकन किया. जिनको पुरुष नेता या कोई तस्वीर नहीं दिखाई गई थी उनका प्रदर्शन उतना अच्छा नहीं रहा. 
स्वास्थ्य, शिक्षा, आर्थव्यवस्था और राजनीति में भागीदारी के आधार पर वर्ल्ड इकोनॉमिक फोरम विश्व जेंडर गैप रिपोर्ट में देशों की रैंकिंग तय करता है. 2016 में इसमें सबसे ऊपर आइसलैंड, फिनलैंड और नॉर्वे जैसे देश थे.
इन देशों में महिलाएं भी अधिकतर राजनीति में थीं. इससे पता चलता है कि उन देशों में महिलओं ने अधिक बेहतर प्रदर्शन किया जहां वे राजनीतिक रूप से प्रतिनिधित्व कर रही थीं.
हालांकि, महिला नेताओं और महिलाओं की स्थिति में सुधार के बीच एक मज़बूत कड़ी बना पाना कठिन है. यह आंशिक रूप से है क्योंकि पिछली शताब्दी में और लगभग हर देश में जहां महिला थीं या नहीं वहां समानता में बहुत सुधार हुआ है. 
बीबीसी हर साल पूरी दुनिया की प्रभावशाली और प्रेरणादायक महिलाओं की कहानियां दुनिया को बताता है. इस साल महिलाओं को शिक्षा, सार्वजनिक स्थानों पर शोषण और खेलों में लैंगिक भेदभाव की बंदिशें तोड़ने का मौका दिया जाएगा. 
आपकी मदद से ये महिलाएं असल ज़िंदग़ी की समस्याओं के समाधान निकाल रही हैं और हम चाहते हैं कि आप अपने विचारों के साथ इनके इस सफ़र में शामिल हों. 
100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.



#100Women: 'लड़कियों वाली नौकरियां'





महिलाओं पर केंद्रित बीबीसी की ख़ास पेशकश





फरीदाबाद के एक गांव में औरतों ने घूंघट करने से कर दिया है इन्कार





#100Women: महिलाएं जो दुनिया बदल रही हैं

बीबीसी की पुरस्कार विजेता #100Women सिरीज़ फ़िर लौट आई है.
इस सालाना सिरीज़ के नए सीज़न में दुनिया भर की महिलाओं को प्रभावित करने वाले मुद्दों पर प्रकाश डाला जाएगा. साथ ही इस वर्ष महिलाओं को बदलाव का मौक़ा दिया जाएगा.
हमेशा से महिलाओं के ख़िलाफ़ उत्पीड़न, असमानता और उन्हें कम दर्जे का समझने जैसे मुद्दों का सामना होता रहा है जो निराश करने के साथ-साथ अशक्त भी करते हैं. इसीलिए इस बार के सीज़न में हम महिलाओं से इन मुद्दों से निपटने के नई तरीकों के बारे में पूछेंगे.
इस बार पांचवें साल #100Women की सीरीज़ में महिलाओं के पेशेवर विकास में बाधा, अशिक्षा, सार्वजनिक स्थानों पर उत्पीड़न और खेल में लिंगभेद जैसे मुद्दों से संबंधित रिपोर्टें आप तक पेश की जाएंगी.
अक्टूबर में चार विभिन्न शहरों में चार हफ़्तों तक अनुभवी और विशेषज्ञ महिलाएं साथ मिलकर इन समस्याओं से प्रभावित लोगों की मदद के लिए नए तरीकों का इजाद करेंगी.
अगर 100Women की यह सिरीज़ इस चुनौती में सफ़ल होती है तो यह केवल दुनिया भर की उन सभी महिलाओं के कारण होगा जिन्होंने यह समझने में मदद की, कि क्यों और कैसे यह समस्याएं बड़ा मुद्दा हैं. वे महिलाएं अपने उन विचारों को साझा करेंगी जो उन्होंने देखे.
100Women का मंच केवल विचार साझा करने तक सीमित नहीं होगा बल्कि इसको लेकर रेडियो, ऑनलाइन और सोशल मीडिया पर भी चर्चा होगी.
महिलाओं के पेशेवर विकास में बाधा जैसे मुद्दे पर जहां अमरीका के सैन फ्रांसिस्को से रिपोर्ट होगी. 
वहीं, महिलाओं की अशिक्षा के मुद्दे पर दिल्ली, सार्वजनिक जगहों पर उत्पीड़न के मुद्दे पर लंदन और खेलों में लिंगवाद के मुद्दे पर ब्राज़ील के रियो से गहन चर्चा होगी लेकिन यह चर्चा वैश्विक होगी और हम दुनिया के हर कोने से महिलाओं की आवाज़ सुनना चाहते हैं. 
100Women की ये सिरीज़ उन महिलाओं के बग़ैर बिलकुल भी पूरी नहीं हो सकती जो दुनिया बदलने के लिए कुछ अलग कर रही हैं. 
इस बार की सिरीज़ में नयापन लाया गया है. 100Women की इस सिरीज़ में महीने के आख़िर तक लिस्ट में केवल 60 महिलाएं होंगी और बाकी 40 जगहें खाली रहेंगी. जैसे सीज़न आगे बढ़ेगा इसमें उन महिलाओं को शामिल किया जाता रहेगा जिन्होंने विभिन्न चुनौतियों का सामना किया हो. 
100Women की संपादक फ़ियोना क्रैक कहती हैं, "2015 में महिलाओं ने 30 देशों में 10 भाषाओं में 150 से ज़्यादा चर्चाएं कीं. 2016 में यह चर्चाएं 450 तक पहुंच गई. 2017 में हम इसमें भागीदारी को एक नए स्तर पर ले जा रहे हैं. यह बहुत रोमांचक होगा, साथ ही यह देखना दिलचस्प होगा कि क्या नया निकलकर आता है."
इस सिरीज़ को शुरू करने के लिए कुछ महिलाओं से प्रेरणा मिली है जिसके बारे में आप 
 करके जान सकते हैं.
इसके अलावा 100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.



#100Women: कभी देखा है महिलाओं का ड्रम बैंड?





#100Women: उन्हें अंग्रेज़ी आती तो शायद जेल न होती

सिएरा लियोन में पली-बढ़ीं 'मिरियम' (बदला हुआ नाम) कभी स्कूल नहीं गई थीं. जब वह वयस्क हुईं तो उन्होंने पढ़ने-लिखने को लेकर संघर्ष किया. एक मामले को लेकर जब उन्हें जेल जाना पड़ा तो वहां उनका पहली बार सामना क्लासरूम से हुआ. कुछ लोगों की मदद के साथ उन्होंने अपनी पढ़ाई की कहानी लिखी. पढ़ें, उन्हीं के शब्दों में.
'आपको अपने बचाव में क्या कहना है? आप गिल्टी हैं या नहीं?'
'क्या? मैं समझी नहीं.'
'क्या आप गिल्टी हैं? जवाब दीजिए.'
'यस सर.'
साल भर बाद मुझे सिएरा लियोन का फ्रीटाउन महिला सुधार केंद्र से छोड़ा गया. मैं वहां क्यों थी? क्योंकि मुझे यह मालूम नहीं था कि अंग्रेज़ी के 'गिल्टी' (दोषी) शब्द का क्या अर्थ होता है, वहां अनुवाद करने के लिए कोई नहीं था.
मैं पांच बच्चों की एक 35 वर्षीय मां हूं जिसे पड़ोस में एक चोरी के इल्ज़ाम में गिरफ़्तार किया गया था. जब हम सभी को कोर्ट ले जाया गया तब मैंने शिक्षा की कमी के कारण एक गलत दलील दी थी.
जब मैंने सज़ा शुरू की तो मैंने तय कर लिया था कि सप्ताह में दो बार महिला कैदियों के लिए चलाई जाने वाली साक्षरता क्लास का फायदा उठाएंगी.
मेरी तरह और दूसरी भी महिला कैदी थे जो अनपढ़ थीं और कभी भी स्कूल नहीं गई थीं.
कुछ महीने बाद मैंने काग़ज़ातों में अंगूठे का निशाना लगाना बंद कर दिया क्योंकि मैंने साइन करना सीख लिया था.
मुझे ये कक्षाएं बहुत पसंद थी क्योंकि मुझे दूसरी महिलाओं ने 'स्कूल गर्ल' नाम दिया था.
सुधार केंद्र से रिहाई के बाद मैं अपना बिज़नेस तैयार कर चुकी थी जो मेरे परिवार की मदद करता. क्योंकि मेरी नए कौशल की वजह से मैं स्थानीय महिलाओं की बाज़ार की चेयरपर्सन बन चुकी थी और मैं सभी आर्थिक रिकॉर्ड्स को रखने में सक्षम थी.
जब मैं बाज़ार में काम नहीं करती हूं तो मैंने जो सुधार केंद्र में पढ़ाई के तरीके सीखे हैं उनसे मैं अपने पड़ोस के बच्चों को पढ़ाती हूं.
मेरे एजुकेशन सर्टिफिकेट ने लोगों को यह साबित किया कि मैं पढ़ सकती हूं, लिख सकती हैं और हिसाब-किताब कर सकती हूं. यह मेरी सबसे अभिमानी उपलब्धियों में से एक है.
मुझे यह कहानी लिखते समय अब भी किसी सहायता की ज़रूरत है लेकिन मैं यह जानती हूं कि जो मैं आपको बता रही हूं वो काग़ज़ पर क्या लिखा है. इसने मुझे एक समझ दी जो पहले नहीं थी.
आज़ा ज़िब्ला जेल में एक शिक्षिका के रूप में काम करती हैं. वह 'एजुकएड' और 'एडवॉकएड' चैरिटी संस्थाओं की सहायता से महिलाओं की शिक्षा में मदद करती हैं. बचपन में वह स्कूल की शिक्षा पूरी नहीं कर पाईं लेकिन चैरिटी ने उन्हें पढ़ाई वापस शुरू करने और उसे पूरी करने में मदद की. 
सुधार केंद्रों में मेरी बहुत-सी ऐसी महिलाओं से मुलाकात हुई जिनके पास शिक्षा की कमी के कारण अन्याय की कहानियां थीं. महिलाओं को यह नहीं पता था कि उन्होंने किस काग़ज़ पर अंगूठा लगाया है और उनको मालूम नहीं होता था कि उनके केस की सुनवाई के दौरान किन शब्दों का इस्तेमाल हो रहा है. कई महिलाओं को सज़ा इसलिए हुई कि उन्हें मालूम नहीं था कि उन्होंने किस वित्त समझौते पर हस्ताक्षर किए थे.
जेल में पढ़ाई की क्लास चलाने के दौरान मुझे यह जानने का मौका मिला कि वे लोग कितने खुशकिस्मत हैं जिन्हें शिक्षा मिली. उस वक्त मुझे बहुत से ऐसे गर्व करने वाले क्षण मिले जब मैंने महिलाओं को कलम चलाते, उन्हें लिस्ट में अपना नाम देखते, किताब पढ़ते और अपने बिज़नेस का हिसाब-किताब करते देखा.
साथ ही विशेष रूप से वे क्षण भी रोमांचक थे जब महिलाएं एक क्लास से दूसरी क्लास में जाने और सर्टिफिकेट-पुरस्कार पाने के लम्हे पर खुश होती थीं.
सुधार केंद्रों के अंदर और बाहर मेरा काम रहता था कि मैं महिलाओं के लिए कैसे प्रेरक बनूं ताकि वे अपनी क्षमता का पूरा एहसास कर सकें.
शिक्षा एक अद्भुत उपकरण है जो महिलाओं को अवसर देता है और उन्हें अपने जीवन को नियंत्रित करने में मदद करता है.
'एजुकएड' के ज़रिए शिक्षा तक मेरी पहुंच हो सकी और इसने मुझे परिवर्तन के लिए एक एजेंट होने की मेरी क्षमता को संभव बनाया. मैं और भी दूसरी नौजवान महिलाओं की मदद करना चाहती हूं ताकि सिएरा लियोन और दूसरी जगहों पर महिलाओं के लिए न्याय और बराबरी देख सकें.
दुर्भाग्य से इबोला बीमारी के बाद हालिया आर्थिक संकट के बाद मानवाधिकार संगठनों की फंडिंग में कमी आई है. इसके कारण पिछले दस सालों में ऐसी कक्षाओं को पहली बार स्थगित किया गया.
जेल में मौजूद महिला कैदी चाहती हैं कि कक्षाएं फिर से शुरू हों ताकि रिहाई के बाद उनका भविष्य सुनहरा बन सके.
बीबीसी हर साल पूरी दुनिया की प्रभावशाली और प्रेरणादायक महिलाओं की कहानियां दुनिया को बताता है. इस साल महिलाओं को शिक्षा, सार्वजनिक स्थानों पर शोषण और खेलों में लैंगिक भेदभाव की बंदिशें तोड़ने का मौका दिया जाएगा. 
आपकी मदद से ये महिलाएं असल ज़िंदग़ी की समस्याओं के समाधान निकाल रही हैं और हम चाहते हैं कि आप अपने विचारों के साथ इनके इस सफ़र में शामिल हों. 
100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.



#100Women: पीरियड के मिथक तोड़ती स्कूली छात्राएं

12 साल की एंजेलिना जुमुला हफ़्ते में दो बार स्कूल ख़त्म होने के बाद भी वहां रुकती हैं. क्योंकि अगले कुछ घंटों तक वो सैनिटरी पैड बनाने के लिए सूती कपड़े, वाटरप्रूफ़ अस्तर और फलालैन कपड़े टांकती हैं.
मालावी के लिलौंग्वे के स्कूल में पीरियड कोई टैबू नहीं है, जो लड़के और लड़कियों को अलग करता है.
म्लोज़ा प्राथमिक विद्यालय के सैनिटरी क्लब में लड़कियां और लड़के मिलकर सैनिटरी पैड्स बनाते हैं.  
एक घंटे में ये छात्र मिलकर लगभग 10 पैड बनाते हैं. एंजेलिना ने कहा, "लड़के पैड बनाने में हमारी मदद करते हैं."
वो कहती हैं, "लड़कियां अपने पीरियड पर बातें करने या इस दौरान खेलने से नहीं कतरातीं."
इसका उद्देश्य लड़कियों को अपना सैनिटरी पैड बनाने के लिए सशक्त बनाना है, जबकि लड़के इसे अपनी बहनों के लिए बनाते हैं. इनमें से कुछ अन्य लड़कियों को कम कीमतों पर बेचे भी जाते हैं.
पिछले दो सालों से चैरिटी वाटर एड ने स्कूलों में सैनिटेशन को बढ़ावा देने के लिए कार्यक्रम चलाया था, लेकिन अब लिलौंग्वे के 25 से अधिक स्कूल खुद ही यह कार्यक्रम संचालित कर रहे हैं..
यूनिसेफ के मुताबिक पीरियड के दौरान छात्राएं अमूमन स्कूल में अनुपस्थित रहती हैं जबकि बड़ी लड़कियों में ड्रॉप आउट दर ज़्यादा है.
स्कूलों में सैनिटेशन की व्यवस्था की कमी ने इस समस्या को और भी बढ़ा दिया है.
सैनिटेशन क्लब की मैट्रन और स्कूल शिक्षिका कैथरीन मंगानी कहती हैं, "जब से यह कार्यक्रम शुरू हुआ है, स्कूल में लड़कियों की उपस्थिति बढ़ी है."
दोबारा इस्तेमाल के योग्य पैड बनाने से लड़कियों को स्कूल में बनाए रखने में मदद मिल सकती है, और स्थानीय समुदाय "मातृ समूह" की महिलाएं लड़कियों को मासिक धर्म के विषय में उनके प्रश्नों की पूछताछ में सहायता करती है.
अन्य देशों में जहां वाटरएड सैनेटरी पैड उत्पादन के लिए लड़कियों को प्रशिक्षण दे रही है उनमें युगांडा, इथियोपिया, मेडागास्कर और मोज़म्बिक शामिल हैं.
नेपाल के ग्रामीण इलाकों में भी इसी तरह का कार्यक्रम चल रहा है, लेकिन इसे चलाने में समाज की कुरीतियों से भी लड़ना पड़ रहा है.
क्लेयर लिन ने जब 2013 में सस्ते सैनिटरी पैड बनाने के लिए पटलेखेत गांव में धरतीमाता नामक कार्यशाला शुरू की तब केवल दो महिलाएं वहां पहुंची थीं.
वो कहती हैं, "और इन महिलाओं को उनके पतियों का समर्थन प्राप्त था." अब सात स्थानीय महिलाएं इस प्रोजेक्ट पर काम कर रही हैं.
लिन कहती हैं, "हम अलग-अलग चीज़ों से विभिन्न प्रकार के इको-फ़्रेंडली पैड बनाते हैं. सूती पैड एनजीओ और स्थानीय महिलाओं को सस्ते में बेचे जाते हैं."
लेकिन दोबारा इस्तेमाल के योग्य पैड बनाने में समस्या होती है.
न्यूयॉर्क सिटी में अफ़्रीकन सर्विस कमिटी की स्वास्थ्य शिक्षा अधिकारी डॉक्टर एमिली बिशप कहती हैं, "अगर इन्हें सही तरीके से साफ़ कर सुखाया नहीं गया तो ये स्वास्थ्य के लिए सही नहीं होंगे."
वो कहती हैं, "दोबारा इस्तेमाल के योग्य पैड को सुखाने के लिए हमेशा बाहर नहीं लटका सकते क्योंकि माहवारी से जुड़ी कई सामाजिक भ्रांतियां हैं."
इसका मतलब है कि साफ़ पानी और सैनिटेशन सुविधाएं और माहवारी से जुड़े मिथकों को बताया जाना ज़रूरी है.
मध्य प्रदेश के भोपाल की 16 वर्षीय सोनल वानखेड़े एक साल पहले अपने स्कूल की तीन परीक्षाओं में उपस्थित नहीं हो सकीं. अस्थायी सैनिटरी पैड के रूप में कपड़े के टुकड़े का उपयोग करके उसे अपने घर छोड़ने में असुविधा महसूस हो रही थी. 
वो कहती हैं, "वाटरएड के सत्र में शामिल होने के बाद मुझे पता चला कि पीरियड सभी लकड़ियों को आता है. जब मैंने पहली बार अपनी मां के साथ इस पर बात की तो उन्होंने कहा कि यह पता होना उतना ज़रूरी नहीं है."
भारत में, पीरियड को लेकर मिथक के कारण कई जगहों पर महिलाएं इस दौरान रसोई में नहीं घुसतीं या खाना नहीं पकाती, क्योंकि उन्हें इस दौरान अपवित्र माना जाता है.
वो कहती हैं, "जब भी मैं इसके सत्र में शामिल होती, अपनी मां को इसमें बतायी गई बातें बताती. अंत में मेरी मां मेरे लिए पैड ख़रीदने पर राजी हुईं. अब वो इस मिथक को समझ गई हैं... बल्कि वो किसी भी चीज़ के लिए ना नहीं कहती हैं. यहां तक कि अब मैं खाना पका भी सकती हूं और परोस भी सकती हूँ."
बीबीसी हर साल पूरी दुनिया की प्रभावशाली और प्रेरणादायक महिलाओं की कहानियां दुनिया को बताता है. इस साल महिलाओं को शिक्षा, सार्वजनिक स्थानों पर शोषण और खेलों में लैंगिक भेदभाव की बंदिशें तोड़ने का मौका दिया जाएगा. 
आपकी मदद से ये महिलाएं असल ज़िंदग़ी की समस्याओं के समाधान निकाल रही हैं और हम चाहते हैं कि आप अपने विचारों के साथ इनके इस सफ़र में शामिल हों. 
100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.



#100Women: 'हां, मैं गर्भनिरोध का इस्तेमाल करती हूं'

"हां, मैं गर्भनिरोध का इस्तेमाल करती हूं. माहवारी के दौरान लाल रंग की गोली लेती हूं और ख़त्म होने के बाद दूसरे रंग की. इसका कोई साइड इफ़ेक्ट नहीं होता है." 
ये दिल्ली की किसी महिला के शब्द नहीं बल्कि बिहार की स्त्री के बोल हैं.
गया ज़िले के बाराचट्टी गांव में रहने वाली निरमा देवी के ये शब्द सुनकर अक्सर गांव की दूसरी महिलाएं उनसे मुंह चुराती थीं. 
शुरुआती दिनों में गांव में निरमा देवी की कोई सहेली नहीं थी. लेकिन निरमा देवी ने इसकी कोई परवाह नहीं की. पति, सास और गांव वालों के साथ उन्होंने लगातार इन मुद्दों पर खुल कर बात करनी शुरू कर दी.
बिहार जैसे राज्य के लिए ये बात चौंकाने वाली है. भारत के 'नेशनल हेल्थ मिशन' के आंकड़ों की बाते करें तो बिहार की महिलाओं में बच्चों को जन्म देने की दर 3.4 है. 
यानी बिहार की हर महिला औसतन तीन से ज़्यादा बच्चों को जन्म देती है, जो देश में सबसे ज़्यादा है. भारत में बच्चों को जन्म देने की राष्ट्रीय दर 2.2 है यानी भारत की हर औरत दो बच्चों को जन्म देती है.
इन आंकड़ों का सीधा संबंध गर्भनिरोधकों के इस्तेमाल से है और इस मामले में बिहार देश का सबसे पिछड़ा राज्य है.
इस राज्य में गर्भनिरोध पर बात केवल बंद कमरे में, रात के अंधेरे में, दो लोगों के बीच ही होती है. सुबह के उजाले में, भरी सभा में महिलाओं के बीच ऐसा करने की प्रेरणा निरमा देवी को टीवी सीरियल से मिली. 
बात 2014 की है. हफ्ते में दो दिन दूरदर्शन पर टीवी सीरियल 'मैं कुछ भी कर सकती हूं' आता था. 
'मैं कुछ भी कर सकती हूं' की कहानी मुबंई की एक महिला डॉक्टर स्नेहा की थी, जो अपने गांव (उत्तर भारत के काल्पनिक गांव) जाकर दूर-दराज़ के इलाकों में रहने वाली महिलाओं के स्वास्थ्य से जुड़े मुद्दों पर उन्हें जागरूक करती थी. 
निरमा इस सीरियल की उस महिला डॉक्टर में ख़ुद को देखने लगी. 
निरमा कहती हैं, "इस सीरियल के एक एपिसोड में लगातार तीन बच्चे पैदा करने के बाद एक महिला चौथे गर्भ के समय दम तोड़ देती है. तभी मैंने फ़ैसला कर लिया कि मैं भी डॉक्टर स्नेहा की तरह असल ज़िंदगी में दूसरी महिलाओं के साथ ऐसा नहीं होने दूंगी."
नतीजा ये कि अब गांव की 20 दूसरी औरतों के साथ मिल कर निरमा देवी स्नेहा क्लब चलाती है. 
ये क्लब गर्भनिरोध के अलग-अलग तरीक़ों पर लोगों में जागरुकता फैलाता है. 'मैं कुछ भी कर सकती हूं' सीरियल दो साल तक दूरदर्शन पर प्रसारित किया गया. 
इस सीरियल को 'पॉपुलेशन फ़ाउंडेशन ऑ़फ इंडिया' नाम की गैर-सरकारी संस्था ने तैयार किया. 
परिवार में महिलाओं के हर फ़ैसले में भागीदारी, बच्चों में अंतर, गर्भनिरोध के तरीक़ों पर उनकी सहमति जैसे मुद्दों पर इस सीरियल में न सिर्फ़ बात की गई बल्कि समाधान भी सुझाए गए. 
निरमा देवी की पहल से गया ज़िले के बाराचट्टी और उसके आसपास के गांवों में तक़रीबन 200 महिलाएं अपने बच्चों के बीच उम्र का सही अंतर कर पाई हैं. 
2007 में निरमा देवी बाराचट्टी गांव में ब्याह कर आई थीं. तब वो महज़ 18 साल की थीं. शादी के एक साल बाद उन्होंने बेटे को जन्म दिया. 
फिर दूसरे साल से ही निरमा देवी की सास उन पर दूसरा बच्चा पैदा करने के लिए दबाव बनाने लगीं. तभी निरमा देवी की मुलाकात पूनम से हुई. 
पूनम बतौर आशा वर्कर गया के बाराचट्टी गांव में काम करती थीं. 
पूनम से निरमा देवी ने पहली बार बच्चों में अंतर करने के लिए माला-डी नाम की गर्भनिरोधक गोली का नाम सुना.
आशा वर्कर मान्यता प्राप्त सामाजिक स्वास्थ्य महिला कार्यकर्ता होती हैं जो गांव में महिलाओं के सुरक्षित प्रसव और बच्चे के सुरक्षित जन्म के तरीके और उपायों को बताने और जागरूकता फैलाने का काम करती हैं. 
निरमा देवी के मुताबिक पहली बार जब पति से माला डी ख़रीद कर लाने को कहा तो पति ने कहा, "तुमको बच्चे में अंतर करना है तो करो, मुझे उससे कोई दिक्कत नहीं, लेकिन माला डी मैं नहीं ख़रीदने नहीं जाऊंगा. मुझे शर्म आती है." 
निरमा देवी को शुरुआत के कुछ साल तो पति से गर्भनिरोधक गोली ख़रीदने में मदद नहीं मिली, लेकिन बार-बार कहने पर पति ने सरकारी स्वास्थ्य केंद्र ले जा कर उनका कार्ड बनवा दिया, जिसके बाद गर्भनिरोधक गोली ख़रीदने का झंझट ही ख़त्म हो गया. 
2016 में जारी डब्लूएचओ के आंकड़ों के मुताबिक़ भारत में बच्चा पैदा करने के दौरान हर घंटे पांच महिलाओं की मौत होती है.   
इन आंकड़ों का सीधा संबंध गर्भनिरोधकों के इस्तेमाल से है. लेकिन इस्तेमाल करने में आसान अस्थायी गर्भधारण के उपायों पर भारत में आज भी जागरूकता की कमी है. 
आंकड़ों से स्पष्ट है कि भारत में बच्चा पैदा न करना और उनमें अंतर के लिए ज़्यादातर उपाय महिलाएं ही करती हैं. भारतीय पुरुष की इसमें भागीदारी बहुत कम है.
निरमा देवी आज अपने स्तर पर यही बदलने की कोशिश कर रही हैं. 
आज अपने बेटे और बेटी दोनों से इन तरीकों के बारे में खुल कर बात करती हैं ताकि जब उनका परिवार हो, तब दोनों न सिर्फ़ अपनी ज़िम्मेदारी समझ सकें बल्कि उसे पूरी तरह निभा भी सकें.
बीबीसी हर साल पूरी दुनिया की प्रभावशाली और प्रेरणादायक महिलाओं की कहानियां दुनिया को बताती है. इस साल महिलाओं को शिक्षा, सार्वजनिक स्थानों पर शोषण और खेलों में लैंगिक भेदभाव की बंदिशें तोड़ने का मौका दिया जाएगा. 
आपकी मदद से ये महिलाएं असल ज़िंदग़ी की समस्याओं के समाधान निकाल रही हैं और हम चाहते हैं कि आप अपने विचारों के साथ इनके इस सफ़र में शामिल हों. 
100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.



रोहिंग्या संकट: म्यांमार में बाकी मुसलमानों का क्या है हाल?

म्यांमार के रख़ाइन प्रांत में रोहिंग्या मुसलमानों के साथ होने वाले अत्याचारों की ख़बरों से पूरी दुनिया वाकिफ़ है. रोहिंग्या मुसलमानों के पलायन और मानवाधिकारों के लिए चारों तरफ से आवाज़ें उठ रही हैं.
रोहिंग्या मुसलमानों के हालात के लिए म्यांमार की स्टेट काउंसलर आंग सान सू की को भी कड़ी आलोचना झेलनी पड़ी है. लेकिन, इन सबके बीच म्यांमार में रहने वाले बाकी मुसलमान किस हाल में हैं, पढ़िए.
तान की के लिए म्यांमार ही उनका घर है, हज़ारों बर्मावासियों की तरह वे भी यहां बड़े हुए, लोकतंत्र की मांग के लिए उन्होंने भी सड़कों पर संघर्ष किया. यहां तक कि 10 साल तक वे जेल में भी रहे.
आज वे म्यांमार में एक पूर्व राजनीतिक बंदी के रूप में अपनी सक्रिय भूमिका निभा रहे हैं. वे उन मुसलमानों में से एक हैं जिन्हें उम्मीद थी कि साल 2010 में जब म्यांमार में सैन्य शासन समाप्त होगा तो मुसलमानों को समाज में उचित स्थान दिया जाएगा.
तान की कहते हैं, ''रख़ाइन में साल 2012 में हुई हिंसा के बाद हालात बदल गए, सिर्फ़ रोहिंग्या मुसलमानों को ही विरोध नहीं सहना पड़ा, बल्कि पूरे मुस्लिम समुदाय को कई समस्याओं से दो-चार होना पड़ा.''
साल 2012 में बौद्धों और रोहिंग्या मुसलमानों के बीच रख़ाइन प्रांत में संघर्ष शुरू हुआ, इसमें 1 लाख 40 हज़ार से ज्यादा रोहिंग्याओं को अपना स्थान छोड़ने पर मजबूर होना पड़ा. इनमें से अधिकतर रोहिंग्या मुसलमानों ने बांग्लादेश में शरण ली.
बीबीसी संवाददाता एनबारासन इथिराजन ने म्ंयामार के सबसे बड़े शहर यंगून का दौरा किया. वे एक मस्ज़िद में गए जहां बड़ी संख्या में लोग प्रार्थना करने आए थे. वहां मौजूद लोगों से बात करने पर महसूस हुआ कि वे लोग रख़ाइन में होने वाली कार्रवाई से परेशान थे.
मस्ज़िद में आए मोहम्मद यूनुस ने कहा, ''रख़ाइन की समस्या बहुत बड़ी है, हमें डर है कि हिंसा का यह दौर यंगून और अन्य इलाकों तक भी फैल सकता है.''
उन्होंने बताया कि म्यांमार में रहने वाले बाकी मुसलमान अपने बोलने और रोज़ाना के कामों पर बहुत अधिक ध्यान दे रहे हैं. यंगून में रहने वाले कई मुसलमानों का जन्म रख़ाइन में हुआ था, वहां रहने वाले अपने रिश्तेदारों की चिंता उन्हें सताती है.
म्यांमार की लगभग 5 करोड़ की आबादी में लगभग 4.5 प्रतिशत मुस्लिम आबादी है. हालांकि मुस्लिम नेताओं के अनुसार उनकी संख्या इस सरकारी आंकड़े से दोगुनी है.
कई रिपोर्टों के अनुसार म्यांमार में कई सौ सालों से मुसलमान रह रहे हैं. अंग्रेजी शासन के दौरान इनकी संख्या में खासी बढ़ोतरी हुई, क्योंकि कई लोग भारतीय महाद्वीप से  यहां पलायन कर गए और बहुत से लोगों को यहां लाया गया.
रोहिंग्या मुसलसानों की भाषा दक्षिणी और मध्य म्यांमार में रहने वाले मसुलमानों से अलग है. अधिकतर रोहिंग्या रख़ाइन प्रांत में रहते हैं.
मुस्लिम नेताओं के अनुसार म्यांमार में अच्छी-खासी संख्या में मुसलमान रहते हैं, लेकिन फिर भी वहां की संसद में कोई मुसलमान नहीं है.
साल 2015 में हुए चुनाव में आंग सान सू की कि पार्टी नेशनल लीग फॉर डेमोक्रेसी (एनएलडी) सत्ता में आई, लेकिन इस पार्टी ने किसी भी मुसलमान उम्मीदवार को चुनाव में खड़ा नहीं किया.
म्यांमार के इस्लामिक सेंटर के मुख्य संयोजक अल्हाज़ उवे लेविन कहते हैं, ''हमें लगता है कि हम हर तरह के शोषण का शिकार हो रहे हैं. 
वे बताते हैं कि उनके ये हालात तभी से हैं जब 1962 में सेना ने सत्ता अपने हाथों में ली, उसके बाद से ही सरकार के मुख्य पदों से मुसलमान हमेशा उपेक्षित रहे.
वे कहते हैं, ''सेना तो बहुत दूर की बात है आपको पुलिस में भी कोई मुसलमान जूनियर अधिकारी के रूप में नहीं दिखेगा.''
रख़ाइन में जारी हिंसा का हल खोजने के उद्देश्य से संयुक्त राष्ट्र के पूर्व महासचिव कोफी अन्नान की देखरेख में एक स्वतंत्र सलाहकार आयोग बनाया गया था, लेविन उस आयोग के सदस्य हैं.
आंग सान सू की ने साल 2016 में इस सलाहकार आयोग का गठन किया था. रख़ाइन में हुई ताज़ा हिंसा की शुरुआत से एक दिन पहले 24 अगस्त को इस आयोग ने अपनी सिफ़ारिशें पेश कर दी थी.
लेविन कहते हैं कि सू की भले ही सर्वश्रेष्ठ न हों लेकिन वे ही उनकी अंतिम उम्मीद हैं, अगर वे खुलकर मसुलमानों से बात करने लगेंगी तो यह उनके लिए राजनीतिक आत्महत्या जैसा होगा.
वे आगाह करते हैं कि अगर मसुलमानों को सत्ता से दूर रखा गया तो म्यांमार में दोबारा अधिनायकवादी शासन पैठ जमा लेगा.



रोहिंग्या मुसलमानों पर भारत-चीन क्यों हुए साथ?

डोकलाम संकट को अभी ज़्यादा समय नहीं बीता है जब दोनों देशों के बीच जमकर ज़ुबानी जंग हुई थी. लेकिन म्यांमार में रोहिंग्या के मुद्दे पर दोनों देश साथ आ गए हैं. अंतरराष्ट्रीय दबाव के बावजूद दोनों देशों ने म्यांमार के साथ सहानुभूति जताई है. 
25 अगस्त को अराकन रोहिंग्या सैल्वेशन आर्मी (एआरएसए) ने म्यांमार के रखाइन प्रांत में 30 पुलिस चौकियों को निशाना बनाया था. इसमें कम से कम 10 पुलिस अधिकारियों, एक सैनिक और एक इमिग्रेशन अधिकारी की मौत हुई थी. 
इस हमले के बाद म्यांमार सरकार ने एआरएसए को आतंकवादी संगठन घोषित कर दिया था. म्यांमार ने ऐसा आतंक निरोधी क़ानून के सब-सेक्शन पांच और सेक्शन 6 के तहत किया था. 
इसके बाद वहां की सरकार ने 'क्लियरेंस ऑपरेशन' चलाया था. कहा जा रहा है कि इस ऑपरेशन के कारण क़रीब तीन लाख रोहिंग्या मुसलमानों को विस्थापित होना पड़ा. 
10 सितंबर को एआरएसए ने एक महीने के लिए युद्धविराम की घोषणा की. हालांकि म्यांमार की सरकार ने इस युद्धविराम को ख़ारिज कर दिया. इस युद्धविराम पर म्यांमार के डायरेक्टर ऑफ़ द स्टेट काउंसलर ने ट्वीट कर कहा था, ''हम लोगों की आतंकियों से बातचीत की नीति नहीं है.''
11 सितंबर को संयुक्त राष्ट्र के मानवाधिकार आयुक्त ज़ेड राड अल-हुसैन ने रोहिंग्या संकट पर म्यांमार की कड़ी निंदा की. उन्होंने अपने बयान में कहा था, ''म्यांमार में जैसे हालात हैं, उन्हें देखकर ऐसा लगता है कि यह किसी टेक्स्टबुक में मिसाल की तर्ज पर जातीय नरसंहार है. मैं म्यांमार की सरकार से अपील करता हूं कि वह वर्तमान में जिस क्रूर सैन्य कार्रवाई को अंजाम दे रहा है उसे तत्काल रोके.''
संयुक्त राष्ट्र की इतनी कड़ी आलोचना के बावजूद चीन म्यांमार के साथ बना हुआ है. 12 सितंबर चीन के विदेश मंत्रालय से नियमित प्रेस कॉन्फ्रेंस में रोहिंग्या संकट पर चीन के रुख के बारे में पूछा गया था. 
इस पर चीनी 
 ने कहा था, ''म्यंमार के रखाइन प्रांत में हुए हिंसक हमले की चीन कड़ी निंदा करता है. हम म्यांमार की उन कोशिशों का समर्थन करते हैं जिसके तहत वह रखाइन में शांति और स्थिरता बहाल कर रहा है. हम उम्मीद करते हैं कि रखाइन में जल्द ही जनजीवन पटरी पर आ जाएगा.''
इसके साथ ही गेंग ने ज़ोर देकर यह भी कहा था कि अंतरराष्ट्रीय समुदाय को म्यांमार का समर्थन करना चाहिए. चीन की तरह भारत भी इस मसले पर म्यांमार के साथ खड़ा दिखा. हाल ही में प्रधानमंत्री नरेंद्र मोदी म्यांमार के दौर पर गए थे. 
पीएम मोदी ने कहा था कि भारत उसकी चिंताओं के साथ खड़ा है. मोदी ने कहा था, ''रखाइन प्रांत में चरमपंथी हिंसा और ख़ासकर सुरक्षबलों के ख़िलाफ़ हमले में निर्दोष लोगों की जान गई है.'' इससे पहले पांच सितंबर को केंद्रीय गृह राज्यमंत्री किरन रिजीजू ने कहा था कि भारत से रोहिंग्या मुसलमानों को वापस भेजा जाएगा. 
आख़िर भारत और चीन दोनों रोहिंग्या के मसले पर म्यांमार के साथ क्यों हैं? रोहिंग्या मुसलमानों के मामले में भारत के रुख का समर्थन करते हुए पूर्व विदेश सचिव कंवल सिब्बल ने बीबीसी से कहा था कि म्यांमार रणनीतिक रूप से भारत के लिए काफ़ी अहम है. 
सिब्बल का कहना है कि म्यांमार भारत के लिए दक्षिण-पूर्व एशिया का प्रवेश द्वार है. उनका कहना है कि म्यांमार में चीन का प्रभाव पहले से ही बढ़ चुका है ऐसे में भारत अब और देरी नहीं कर सकता है. सिब्बल का कहना है बौद्धों के कारण का भारत और म्यांमार के सांस्कृतिक संबंध भी हैं. 
कई विश्लेषकों का मानना है कि म्यांमार से भारत और चीन दोनों के हित जुड़े हुए हैं. सिब्बल का कहना है कि 90 के दशक में म्यांमार और चीन के संबध गहराते गए और भारत पिछड़ता गया. आख़िर दोनों देशों के म्यांमार से हित क्या हैं? क्या म्यांमार में चीन से मुकाबला करने के लिए भारत रोहिंग्या मसले पर उसके साथ है?
रोहिंग्या पर भारत के रुख की चर्चा बांग्लादेश में भी ख़ूब हो रही है. रोहिंग्या मुस्लिम संकट से सबसे ज़्यादा प्रभाव बांग्लादेश पर ही पड़ रहा है. बांग्लादेश के वरिष्ठ पत्रकार और रिसर्चर अफसान चौधरी ने 
 से बातचीत में इसी बात का उल्लेख किया है कि चीन और भारत के म्यांमार से हित जुड़े हुए हैं. 
चौधरी ने कहा, ''भारत म्यांमार में सामरिक और ट्रेड संबंधों को बढ़ाना चाहता है. आपका जब किसी देश से सैन्य संबंध अच्छा है, इसका मतलब यह कि आपका ट्रेड संबंध भी अच्छा होगा. चीन और भारत दोनों म्यांमार में ऐसा चाहते हैं. भारत चाहता है कि म्यांमार की सेना नगा विद्रोहियों के ख़़िलाफ़ काम करे.'' 
चौधरी कहते हैं,  ''भारत म्यांमार की सेना को हथियार और वित्तीय मदद भी मुहैया करा रहा है. भारत चाहता है कि म्यांमार की मदद से नगा विद्रोहियों को निपटा दिया जाए. दूसरी तरफ़ चीन म्यांमार को इसलिए मदद कर रहा कि वह शान और कचेन्स समस्या को ख़त्म कर सके. शान और कचेन्स का चीन में काफ़ी प्रभाव है. भारत म्यांमार में पांव पसारने की कोशिश कर रहा है जबकि चीन पसार चुका है.''   



रोहिंग्या संकटः सू ची के हाथों में कितनी ताक़त?

म्यांमार के रखाइन प्रांत में जारी हिंसा और रोहिंग्या मुसलमानों के पलायन के मुद्दे पर कई अंतरराष्ट्रीय नेता और नोबल पुरस्कार विजेता अपनी चिंता ज़ाहिर कर चुके हैं. 
म्यांमार की नेता आंग सान सू ची ने रोहिंग्या मुसलमानों पर होने वाले अत्याचारों को चरमपंथ के ख़िलाफ़ कार्रवाई बताकर उसका बचाव किया था. इस बीच सू ची के अगले हफ्ते होने वाली संयुक्त राष्ट्र की महासभा में हिस्सा नहीं लेने की ख़बरें भी सामने आ रही हैं. 
एक सवाल जो सभी के सामने उठ रहा है वह यह कि 'आंग सान सू ची अपने देश के अंदर कितनी ताकतवर हैं ?'
वर्तमान समय में आंग सान सू ची म्यांमार में स्टेट काउंसलर के पद पर नियुक्त हैं. यह पद उन्होंने संविधान में संशोधन कर खुद ही निर्मित किया था. इसका उद्देश्य उस व्यक्ति को राष्ट्रपति के पद तक पहुंचने से रोकना था जिसकी शादी किसी विदेशी से हुई हो या फिर उसके बच्चे विदेशी नागरिक हों.
सू ची म्यांमार की सबसे ज्यादा लोकप्रिय नेता हैं. उनकी पार्टी का नाम नेशनल लीग फॉर डेमोक्रेसी है(एनएलडी) . साल 2015 में हुए आम चुनाव में उनकी पार्टी ने जबरदस्त जीत दर्ज की थी.
पार्टी व कैबिनेट के बड़े फैसले सू ची द्वारा ही लिए जाते हैं, वे विदेश मंत्री का पद भी संभाल रही हैं.
सू ची की ताकत का अंदाजा इस बात से लगाया जा सकता है कि म्यांमार के राष्ट्रपति तिन चो अपने काम के लिए सू ची के प्रति जवाबदेह हैं.
म्यांमार का संविधान वहां की सैन्य सरकार द्वारा बनाया गया है जो 1962 से किसी न किसी रूप में सत्ता पर काबिज़ रही. इस संविधान को साल 2008 में एक जनमत संग्रह द्वारा स्वीकृत किया गया. उस समय एनएलडी या सू ची ने इस संविधान पर अपनी सहमति दर्ज नहीं कराई थी.
सैन्य सरकार द्वारा पारित कराए गए इस संविधान में संसद की एक चौथाई सीटें सेना के लिए ही आरक्षित बताई गईं. इसके साथ-साथ तीन महत्वपूर्ण मंत्रालय- गृह मंत्रालय, रक्षा मंत्रालय और सीमा संबंधी मामलों से जुड़ा मंत्रालय सेना ने अपने पास ही रखा.
राष्ट्रीय सुरक्षा और सुरक्षा परिषद की 11 सबसे महत्वपूर्ण सीटों में से छह सीटें सेना के पास हैं, इनके पास लोकतांत्रिक तरीके से चुनी गई सरकार को हटाने की ताकत है.
राज्य के बजट में से 14% हिस्सा रक्षा पर खर्च होता है, यह स्वास्थ्य और शिक्षा को मिलाकर भी होने वाले बजट से भी ज्यादा है.
आंग सान सू ची और सेना के बीच पिछले 20 साल से भी ज्यादा वक्त से संघर्ष चल रहा है. सू ची को लगभग 15 सालों तक घर में नजरबंद रखा गया था.
 चुनावों के बाद सू ची और सेना मिलकर देश चला रहे हैं, सू ची के पास जनमत है जबकि सेना के पास असल ताकत.
दोनों की बीच अभी भी कई मुद्दों पर असहमतियां हैं. सू ची संविधान में संशोधन करवाना चाहती हैं जबकि सेना इसके पक्ष में नहीं है.
सू ची का सबसे पसंदीदा मंत्र है 'कानून का शासन (Rule of Law)'. सेना और सू ची जिस एक बात पर सहमत होते हैं वह है राज्य में स्थिरता कायम रखना और अर्थव्यवस्था को बेहतर करना.
रोहिंग्या मुद्दे पर सू ची को बहुत ही संभल कर चलना पड़ रहा है क्योंकि म्यांमार की जनता रोहिंग्या मुसलमानों के प्रति संवेदनशील नहीं है.
बर्मा की अधिकतर आबादी का मानना है कि रोहिंग्या समुदाय के लोग म्यांमार के नागरिक नहीं है और वे बांग्लादेश से आए गैरक़ानूनी प्रवासी हैं. 
रखाइन प्रांत में तो हालात और भी खराब हैं. वहां की बौद्ध जनता और रोहंग्या समुदाय के  बीच दशकों से लड़ाई चल रही है. रखाइन में रहने वाले बौद्ध यह मानने लगे हैं कि वे जल्दी ही अपने इलाके में अल्पसंख्यक बन जाएंगे. 
रखाइन की राष्ट्रवादी पार्टी एएनपी वहां की स्थानीय विधानसभा में बहुमत में है, लेकिन इस पार्टी पर सू ची की पार्टी एनएलडी का नियंत्रण नहीं है.
रखाइन की जनता में वहां की पुलिस के के प्रति सहानुभूति है. पुलिस में आधे से ज्यादा अधिकारी बौद्ध हैं. उत्तरी रखाइन का ज़्यादातर इलाका सेना के कब्जे में ही है.
यहां तक की सेना के कमांडर जनरल मिन आंग हेंग ने भी कहा है कि रोहिंग्या समुदाय के प्रति उनकी सहानुभूति बहुत ही कम है.
म्यांमार के हालात में मीडिया कवरेज की भूमिका भी बहुत महत्वपूर्ण रही है. पिछले पांच साल में इंटरनेट, मोबाइल की पहुंच तेजी से बढ़ी है. लेकिन मीडिया का बहुत ही कम हिस्सा रोहिंग्या समस्या को कवर कर रहा है. 
अधिकतर मीडिया चैनलों पर रखाइन प्रांत से बौद्धों व हिंदुओं द्वारा पलायन की ख़बरें ही चलाई जाती हैं जिनकी संख्या वास्तव में बहुत कम है. 
सोशल मीडिया की वजह से ग़लत जानकारी व सूचनाएं बहुत तेज़ी से जनता के बीच फैल रही हैं. 
इस तरहरखाइन प्रांत में आंग सान सू ची के हाथ काफी हद तक बंधे हुए नज़र आते हैं. यदि वे रोहिंग्या समुदाय के समर्थन में खड़ी होती हैं तो बहुसंख्यक बौद्ध जनता उनसे नाराज़ हो जाएगी.
सू ची भी इस खतरे को समझती हैं और इसीलिए वे रोहिंग्या मुसलमानों के समर्थन करने का जआं नहीं खेलना चाहतीं. और सू ची एक बार जब मन बना लेती हैं तो उसे बदलना बहुत ही मुश्किल होता है.
अगर सू ची रखाइन प्रांत में सेना की कार्रवाई का विरोध करती हैं तो क्या सेना राज्य में कार्रवाई कर देगी? यह सवाल सू ची के दिमाग में भी कौंध रहा होगा. वर्तमान हालात में तो जनता भी सेना का समर्थन करती नज़र आ सकती है.
2015 के चुनाव में भले ही सू ची की पार्टी को बड़ी सफलता मिली हो, लेकिन राज्य की असली ताकत सेना के हाथों में ही है और इस बार तो अंतरराष्ट्रीय समुदाय द्वारा हो रही आलोचना के लिए सेना सू ची को अपनी ढाल के रूप में इस्तेमाल कर रही है. 



दिल्ली में रोहिंग्या मुसलमान क्यों कर रहे हैं धर्म परिवर्तन?

म्यांमार से भागकर भारत पहुंचे मोहम्मद सुल्तान अब जॉन सुल्तान बन गए हैं. पांच साल पहले वो अपने परिवार के साथ दिल्ली आए थे. 
दिल्ली के उत्तम नगर की रोहिंग्या बस्ती में रहने वाले जॉन सुल्तान अब ख़ुद को ईसाई मानते हैं और यीशु के संदेशों का प्रचार दोस्तों और फ़ेसबुक मित्रों के बीच करते हैं.
सिर्फ़ जॉन सुल्तान ही नहीं, उनकी बस्ती में रहने वाले करीब 120 लोग ईसाई धर्म का पालन कर रहे हैं. बस्ती में बकायदा चर्च भी है जहां लोग यीशु की प्रार्थना करते हैं.
भारत आने के बाद समुदाय में जो भी बच्चे पैदा हुए हैं, उनके नाम ईसाइयों वाले रखे गए हैं.
बस्ती में रहने वाले कबीर के तीन बच्चे हैं. रूबीना, फारमीन और सैमुएल. रूबीना (13)  और फारमीन (7) का जन्म म्यांमार में हुआ था और सैमुएल का जन्म सात महीने पहले भारत में हुआ.
यहां रहने वाले हकीम नाम के एक शख़्स ने बताया कि भारत आने के बाद उनको एक बेटा हुआ, जिनका नाम उन्होंने पीटर रखा है. 
यह नाम क्यों रखा, इस सवाल पर हकीम ने बीबीसी को बताया, "यह नाम इसलिए रखा क्योंकि बाइबल में इसका जिक्र है. हमलोग नमाज बिलकुल नहीं पढ़ते हैं. हमलोग दुआ मांगते हैं, ईसा मसीह से प्रार्थना करते हैं."
इनकी बस्ती के ठीक सामने चर्च भी है. लेकिन ये लोग वहां नहीं जाते हैं. बस्ती के अंदर बनाए गए चर्च में ही प्रार्थना करते हैं. 
जॉन सुल्तान ने बताया कि सामने वाले चर्च में उनलोगों के प्रवेश पर पाबंदी है.
उन्होंने बीबीसी को बताया, "हमलोगों का बस्ती के अंदर ही 'झुग्गी' वाला चर्च है. हमलोग सामने वाले चर्च में नहीं जाते हैं. वो चर्च कैथेलिक ईसाइयों का है और हमलोग प्रोटेस्टेंट हैं. हमलोग यीशु को मानते हैं और वे लोग मदर को मानते हैं."
बस्ती में रहने वाले एक और शख़्स करीम ने बताया कि वे लोग हर रविवार को इस 'झुग्गी' वाले चर्च में सामूहिक रूप से प्रार्थना करते हैं.
जॉन फर्राटेदार अंग्रेजी बोलते हैं और लिखते हैं. अपने फ़ेसबुक प्रोफाइल पर वो अंग्रेजी में ही स्टेटस डालते हैं. ज़्यादातर उनके फ़ेसबुक पोस्ट रोहिंग्या पर हो रहे हमले और ईसाई धर्म के प्रचार से जुड़े होते हैं.
जॉन सुल्तान ने धर्म परिवर्तन से संबंधित एक वीडियो भी पोस्ट किया है, जिसमें एक हिंदू के ईसाई बनने की कहानी है. वो बाइबिल के उपदेश भी पोस्ट करते हैं.
उन्होंने एक फ़ेसबुक पोस्ट में लिखा है, "बहुत लोग यीशु-यीशु करते हैं पर उन्हें अपने हृदय में जगह नहीं देते हैं. अगर आप उन्हें दिल में बसाते हैं तो आपको एक नया जीवन मिलेगा."
बस्ती में रहने वाले शरणार्थियों को कई धार्मिक संगठन मदद पहुंचा रहे हैं. जॉन सुल्तान ऐसे ही एक संगठन से जुड़े हैं.
वो वहां शिक्षा प्राप्त कर रहे हैं. उन्होंने ओपन स्कूलिंग से दसवीं की परीक्षा भी दी है. जॉन पढ़ाई के साथ-साथ फुटबॉल भी खेलते हैं.
लंबी-चौड़ी जमीन पर बसी रोहिंग्या की बस्ती चारों तरफ से दीवार से घिरी है. ज़मीन के लिए वे सालाना लाखों रुपए किराए के रूप में चुकाते हैं.
हकीम ने बताया, "हमलोग यहां देढ़ साल से रह रहे हैं. यह ज़मीन किराए पर लिया गया है. पहले साल का किराया दो लाख रुपए देना पड़ा. दूसरे साल किराया 20 हज़ार रुपए बढ़ा दिया गया. अब दो लाख 20 हजार रुपए देते हैं."
ज़मीन का किराया वहां रहने वाले सभी परिवार संयुक्त रूप से चुकाते हैं. जिस परिवार में जितने सदस्य होते हैं, उन्हें उतना ज़्यादा किराया देना पड़ता है.
हकीम बताते हैं, "किराया परिवार से सदस्यों के हिसाब से लगता है. महिला, पुरुष के साथ बच्चों को भी जोड़ा जाता है. इस तरह एक व्यक्ति पर एक साल का किराया दो हजार रुपए आता है."
पूरी बस्ती सीसीटीवी कैमरे से लैस है. यहां मेन गेट पर वॉच टावर लगे हैं, जिससे निगरानी की जाती है. बस्ती में अनजान के प्रवेश पर पाबंदी है. 
यहां रहने वाली महिलाएं आपस में बर्मी भाषा में बात करती हैं और बाहरी दुनिया के कटी हैं. वहीं, मर्द बाहर कमाने तो जाते हैं, पर वो स्थानीय लोगों से बहुत घुलते-मिलते नहीं हैं.
बस्ती में धूमधाम से क्रिसमस मनाया जाता है. यहां रहने वाले युवा आने वाले क्रिसमस की तैयारियों की योजना बना रहे हैं.
जॉन सुल्तान ने बताया, "हमलोग हर साल क्रिसमस मनाते हैं, जिसमें सभी भाग लेते हैं. बच्चे भी इस दिन खूब मस्ती करते हैं. बस्ती में पार्टी का आयोजन किया जाता है."
मजदूरी कर छह लोगों का परिवार चलाने वाले हकीम कहते हैं, "अब हमलोग मुसलमान नहीं हैं. ईसाई धर्म अच्छा है इसलिए अब इसका पालन करते हैं."
भारत में करीब 40 हज़ार रोहिंग्या शरणार्थी है, जो विभिन्न राज्यों में बसे हैं. इनमें से क़रीब 16,000 के पास संयुक्त राष्ट्र शरणार्थी संस्था के कार्ड भी हैं जो उन्हें रिफ़्यूजी के तौर पर भारत में रहने की इजाज़त देते हैं.
लेकिन भारत के गृह राज्य मंत्री किरण रिजूजू ने कहा था कि देश में मौजूद रोहिंग्या को वापस भेजा जाएगा. इस मामले की सुनवाई सुप्रीम कोर्ट में चल रही है.
बीते शुक्रवार को रोहिंग्या शरणार्थियों की याचिका पर सुनवाई करते हुए सुप्रीम कोर्ट ने केंद्र सरकार से अगली सुनवाई तक इन्हें म्यांमार वापस न भेजने की बात कही है. सुनवाई 21 नवंबर के लिए स्थगित कर दी गई है.
उत्तम नगर के रोहिंग्या बस्ती के आसपास काम करने वाले लोगों का भी कहना है कि ये रोहिंग्या शरणार्थी पहले ख़ुद को मुसलमान बताते थे.
एक महिला ने बताया, "पहले ये लोग ख़ुद को मुसलमान बताते थे. सफ़ेद टोपी भी पहनते थे, मगर वो अब चर्च जाने लगे हैं."
रोहिंग्या शरणार्थियों के लिए काम करने वाली संस्थान ज़कात फाउंडेशन ऑफ इंडिया के अध्यक्ष डॉ. सैयद ज़फर महमूद धर्म परिवर्तन को निजी मामला बताते हैं. 
वो कहते हैं, "अगर रोहिंग्या ने खुद धर्म परिवर्तन का फ़ैसला लिया है तो यह उनका अधिकार है. हमारे भारत का संविधान भी इसकी इजाज़त देता है. जबरन या लालच देकर किसी का धर्म परिवर्तन कराया जाता है तो यह पूरी तरह ग़लत और असंवैधानिक है."
उन्होंने बताया कि वो संयुक्त राष्ट्र की रिफ़्यूजी एजेंसी की बैठक में भी हिस्सा लेते हैं, जिसमें तमाम संगठन (जो रोहिंग्या शरणार्थियों के लिए काम करते हैं) भी भाग लेते हैं, लेकिन धर्म परिवर्तन का मुद्दा कभी नहीं उठा.
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



रोहिंग्या मुसलमान संकट की आख़िर जड़ क्या है?

म्यांमार से अल्पसंख्यक रोहिंग्या मुसलमानों का पलायन जारी है. जानकार इस साल अगस्त में शुरू हुए रोहिंग्या संकट को दुनिया का सबसे तेज़ी से बढ़ता संकट भी मान रहे हैं.
म्यांमार के रोहिंग्या समंदर पार कर या फिर पैदल ही अपने घर छोड़कर भाग रहे हैं. 
रास्ता आसान नहीं है. लेकिन मौत का डर छोड़ कर वो जान हथेली पर रखकर सफ़र कर रहे हैं. उनका आरोप है कि वे सेना के हमलों से परेशान होकर ऐसा कर रहे हैं. 
अगस्त से लेकर अब तक पांच लाख से भी ज़्यादा रोहिंग्या म्यांमार के रखाइन प्रांत से भागकर बांग्लादेश जा चुके हैं. 
संयुक्त राष्ट्र ने रखाइन में सेना की कार्रवाई को 'नस्लीय नरसंहार' का आदर्श उदाहरण बताया है.
किसी ख़ास समुदाय या जाति के लोगों को देश से बाहर निकालने, मिटाने की कोशिश को 'नस्लीय नरसंहार' कहा जाता है. कहा जाता है कि हिटलर ने यहूदियों के साथ जो किया वह इसकी एक मिसाल है. 
लेकिन म्यांमार की सेना ऐसा नहीं मानती. उनका कहना है कि वे सिर्फ़ उग्रवादियों के ख़िलाफ़ कार्रवाई कर रहे हैं. आम लोगों को निशाना नहीं बनाया जा रहा. 
रोहिंग्या मुसलमान म्यांमार के अल्पसंख्यक समुदायों में से एक हैं. इस साल की शुरुआत तक उनकी संख्या तक़रीबन दस लाख बताई जाती थी.  
म्यांमार के मुसलमानों में रोहिंग्या की संख्या सबसे ज़्यादा है. उनमें से ज़्यादातर रखाइन प्रांत में रहते हैं. 
उनकी अपनी भाषा, अपनी संस्कृति है. रोहिंग्या खुद को अरब से आए व्यापारियों और कुछ अन्य समूहों का वंशज बताते हैं. उनका कहना है कि वे पीढ़ियों से वहां रह रहे हैं.
लेकिन बौद्ध बहुसंख्यक म्यांमार की सरकार रोहिंग्या को अपना नागरिक नहीं मानती. 
म्यांमार ने रोहिंग्याओं को नागरिकता नहीं दी है और 2014 में हुई जनगणना में भी उन्हें शामिल भी नहीं किया गया था. सरकार उन्हें बांग्लादेश से आए ग़ैरक़ानूनी प्रवासी बताती है. 
रोहिंग्याओं के लिए 
 (जिन्हें कोई अपनाना नहीं चाहता) और मोस्ट परसीक्यूटेड (सबसे ज़्यादा सताए गए) शब्दों का भी इस्तेमाल किया गया है.
मौजूदा संकट से पहले भी बीते कुछ सालों में हज़ारों रोहिंग्या सुरक्षाबलों के तथाकथित हमलों और संप्रदायिक हिंसा से बचने के लिए म्यांमार से पलायन करते रहे हैं. 
1970 से लेकर अब तक रोहिंग्या एशिया के कई देशों में जाकर बसे हैं. उनकी असल आबादी आधिकारिक संख्या से कहीं ज़्यादा बताई जाती है. 
हालिया पलायन तब शुरू हुआ जब 25 अगस्त को रोहिंग्या के एआरएसए (अराकान रोहिंग्या साल्वेशन आर्मी) विद्रोहियों ने कथित तौर पर म्यांमार की 30 से ज़्यादा पुलिस चौकियों पर हमला कर दिया.
म्यांमार से भागकर बांग्लादेश के कॉक्स बाज़ार ज़िले में पहुंचे रोहिंग्या शरणार्थियों ने बताया कि सुरक्षाबलों ने जवाबी हमले में उनके गांव जला दिए और आम लोगों पर हमले किए और उन्हें मारना शुरू कर दिया. शरणार्थियों के मुताबिक़ सेना को इसमें स्थानीय बौद्ध समुदाय के लोगों का भी समर्थन हासिल था.
 का कहना है म्यांमार की सेना ने सैकड़ों रोहिंग्या लोगों को मार दिया और महिलाओं और बच्चियों को यौन हिंसा का शिकार बनाया. 
हालांकि सरकार का दावा है कि उनका "सफ़ाई अभियान" पांच सितंबर को ख़त्म हो गया. लेकिन बीबीसी के संवाददाताओं ने इस बात के 
 कि सेना की कार्रवाई उसके बाद भी चलती रही. 
ह्यूमन राइट्स वॉच की सैटेलाइट तस्वीरों के विश्लेषण से सामने आया कि अगस्त 2017 के बाद से म्यांमार में कम से कम 288 गांव पूरे या थोड़े जला दिए गए. 
इन तस्वीरों में ऐसे कई इलाक़े नज़र आते हैं जिनमें रोहिग्याओं के गांव मलबे में तब्दील कर दिए गए हैं, लेकिन पड़ोस में बने दूसरे समुदाय के गांव को हाथ भी नहीं लगाया गया.
ह्यूमन राइट्स वॉच के मुताबिक़ 25 अगस्त से 25 सितंबर के बीच सबसे ज़्यादा नुकसान मौंगडॉ कस्बे में हुआ. 
इस कस्बे में कई गांवों को 5 सितंबर के बाद तबाह किया या था, जबकि म्यांमार की नेता आंग सान सू ची के अनुसार सुरक्षाबलों का अभियान 5 सितंबर को ख़त्म हो गया था.
संयुक्त राष्ट्र का मानना है कि रोहिंग्या संकट "दुनिया का सबसे तेज़ी से बढ़ रहा शरणार्थी संकट है".
संयुक्त राष्ट्र की शरणार्थी एजेंसी के मुताबिक़ अगस्त से पहले से 3,07,500 रोहिंग्या मुसलमान शरणार्थी कैंपों में या अस्थायी झुग्गियों में रह रहे थे.
बांग्लादेश पहुंच रहे ज़्यादातर रोहिंग्या, जिनमें महिला, पुरूष, और बच्चे शामिल हैं, बग़ैर किसी संसाधन के वहां पहुंचे हैं. 
उन्होंने यहां शरण ली, मुश्किल हालात में जहां भी हो सका उन्होंने कैंप बनाए. उनके पास मदद ना के बराबर है, पीने का साफ पानी, खाना या चिकित्सा सुविधाएं कम ही पहुंच पाती हैं. 
अगस्त के बाद आए 5,37,000 शरणार्थियों में से 58 फ़ीसदी बच्चे हैं. वयस्कों में से 60 फीसदी महिलाएं हैं.
बांग्लादेश का सबसे बड़ा शरणार्थी कैंप कुटापलोंग में है लेकिन यहां आनेवालों की संख्या लगातार बढ़ रही है और जगह सीमित है इसलिए आसपास के इलाक़ों जैसे बालूखली में भी कैंप बन गए हैं. 
अगस्त के बाद कुटापलोंग शरणार्थी कैंप में रहने वालों की संख्या 13,901 से बढ़कर 20,000 हो गई है. जबकि आसपास के अस्थाई इंतज़ामों में रहने वालों की गिनती 99,495 से बढ़कर 3,11,225 हो गई है.
बड़े पैमाने पर म्यांमार सरकार की कार्रवाई की आलोचना की गई है लेकिन उनके ख़िलाफ़ कोई प्रतिबंध नहीं लगाए गए हैं. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



रोहिंग्या संकट से बिगड़ गई है कॉक्स बाजार की 'शक़्ल'

बांग्लादेश में इस बात को लेकर चिंता बढ़ रही है कि लाखों रोहिंग्या शरणार्थियों के म्यांमार से भाग आने से पर्यावरण पर क्या असर पड़ेगा.
पिछले डेढ़ महीने के दौरान म्यांमार से रोहिंग्या मुसलमानों के पलायन को दक्षिण एशिया के आधुनिक इतिहास की एक बड़ी घटना बताया जा रहा है.
400,000 से ज़्यादा शरणार्थियों के सीमावर्ती कॉक्स बाज़ार इलाक़े में शरण लेने पर संयुक्त राष्ट्र समेत बड़ी अंतरराष्ट्रीय संस्थाओं ने मदद जारी रखी है.
लेकिन दूसरी तरफ़ दक्षिण-पूर्वी बांग्लादेश के इस ख़ूबसूरत प्रांत और इसके पर्यावरण पर दबाव बढ़ गया है.
रिफ्यूज़ी कैंपों में रहने वाले भी इस बात को मानते हैं लेकिन उनके पास कोई दूसरा विकल्प भी नहीं है.   
कुतुपालोंग के एक कैंप में रहने वाले अमीर अहमद म्यांमार के रख़ाइन प्रांत से जान बचा कर आए हैं. 
उन्होंने कहा, "न तो यहाँ साफ़ पीने का पानी है और न ही शौचालय. तमाम लोग बीमार पड़ रहे हैं लेकिन कर भी क्या सकते हैं. हम अब भी अस्थायी कैंपों में रह रहे हैं लेकिन अधिकारियों ने दूसरी जगह ढूंढने का अल्टीमेटम दे दिया है. चले तो जाएंगे लेकिन रहना तो इन्हीं जंगलों में ही पड़ेगा न?"
अपने को जातीय हिंसा का शिकार बताते हुए लाखों रोहिंग्या मुसलमान शरण की आस लिए बांग्लादेश के कॉक्स बाज़ार पहुंचे थे.
पहाड़ियों पर कैंप बन चुके हैं और उनके रहने के लिए खेतों को खाली कराया जा रहा है. 
वैसे इस इलाके में समुद्री तूफ़ान भी आम रहे हैं और इस कारण ज़मीन धँस जाती है.
हफ़्तों से दिन-रात राहत कार्य में जुटे कॉक्स बाज़ार के मजिस्ट्रेट सैफ़-उल-इस्लाम भी पर्यावरण पर पड़ने वाले बुरे प्रभाव के सवाल से इनकार नहीं कर सके.
उन्होंने कहा, "इतने ज़्यादा रोहिंग्या शरणार्थियों के यहाँ रहने से हालात मुश्किल हैं. उन्होंने पेड़ काट दिए हैं और सुरक्षित वन क्षेत्र में रह रहे हैं. सरकार ने उनके रहने के लिए दो हज़ार हेक्टेयर ज़मीन का आवंटन भी कर दिया है लेकिन जंगलों को काटने की वजह से पर्यावरण पर ख़तरा बढ़ गया है".   
रोहिंग्या शरणर्थियों के लिए सैंकड़ों कैंप बनाने पड़े हैं. 
घुमडुम, जलपैताली, बालूखली, हाकिमपाड़ा, पुतीबुनिया, जादीमुराह और टेकनाफ़ के ब्रिटिश पाड़ा जैसे इलाक़ों में सभी कैंप नए हैं.     
कॉक्स बाज़ार की गिनती बांग्लादेश के सबसे लोकप्रिय सैलानी केंद्रों में होती है. 
रोहिंग्या मुसलमान यहाँ पर पहले भी आ कर बस चुके हैं. लेकिन इस बार स्थानीय लोगों का धैर्य भी जवाब सा दे रहा है.
कफ़ीलउद्दीन का परिवार तीन पीढ़ियों से कॉक्स बाज़ार में लकड़ी का व्यापार करता रहा है. 
उन्होंने बताया, "ये लोग इलाक़े में हर जगह फैल चुके हैं और हमारे खेतों में भी रह रहे हैं. साफ़-सफ़ाई के अभाव में पूरे इलाके में बदबू फैल रही है. मुझे नहीं पता भविष्य में क्या होगा".  
इस ज़िले में इन दिनों लगभर हर सड़क पर ट्रैफ़िक जाम होना आम बात हो चुकी है. 
बढ़ी बड़ी लॉरियों में ढाका और चटगांव से राहत सामग्री पहुँचती रहती है. 
ज़िले का अस्पताल पहले ही भर चुका है और रोहिंग्या शरणार्थियों के लिए एक दूसरा हिस्सा आवंटित करना पड़ा है.
बांग्लादेश सरकार को भी इस बात का अहसास बख़ूबी है कि ये समस्या विकराल हो सकती है. 
राजधानी ढाका में देश के क़ानून मंत्री अनीसुल हक़ ने बीबीसी हिंदी से हालात पर अफ़सोस ज़ाहिर किया.
उन्होंने कहा, "ये समस्या पहले भी रही है हालांकि इतनी ख़तरनाक कभी भी नहीं. इसीलिए सरकार इन शरणार्थियों के लिए एक निर्धारित स्थान पर ही रहने की बात दोहराती रही है. हाँ, इतनी बड़ी आबादी का पर्यावरण पर बुरा प्रभाव तो पड़ेगा ही. लेकिन मानवता पहले है".



रोहिंग्या: माटी छूटी, वतन ने ठुकराया...

म्यांमार की सेना ने पांच लाख से ज्यादा रोहिंग्या मुसलमानों को रखाइन प्रांत से बेरहमी से निकाल बाहर कर दिया है. 
संयुक्त राष्ट्र मानावाधिकार कार्यालय के मुताबिक उनके घर जला दिए गए और उनकी फसलों और पशुधन बर्बाद कर दिए गए. 
ये सब इसलिए किया गया क्योंकि वो लौट कर म्यांमार वापस न आ सकें. 
भाग कर पड़ोसी देश बांग्लादेश पहुंचे रोहिंग्या मुसलमानों ने म्यांमार के सुरक्षाबलों पर नागरिकों की हत्या, उत्पीड़न और बच्चों के बलात्कार के आरोप लगाए हैं.     
हांलाकि म्यांमार की सेना इन आरोपों से इनकार करती है. उनका कहना है कि उन्होंने सिर्फ रोहिंग्या 'चरमपंथियों' पर कार्रवाई की. 
लेकिन जो लोग बेघर हुए और मुश्किल हालात में जीने को मजबूर हैं, उन्हें अब इन बयानों से फर्क नहीं पड़ता.  
संयुक्त राष्ट्र में बांग्लादेश के राजदूत ने बताया कि अगस्त से अब तक छह लाख से ज्यादा लोग सरहद पार करके म्यांमार में दाखिल हुए हैं. 
तीन लाख लोग हिंसा भड़कने से पहले ही आ चुके थे. ये लोग अब थक चुके हैं और भूख से परेशान हैं. कुछ लोग सदमें में हैं, इनके साथ कई बच्चें भी हैं. 
बीबीसी फोटोग्राफर सलमान सईद ने बांग्लादेश के कॉक्स बाजार क्षेत्र में बनाए गए शरणार्थी शिविर के करीब से ये तस्वीरें ली हैं.  
म्यांमार में हुए अत्याचारों के गवाह ये रोहिंग्या परिवार एक हफ्ते से भी ज्यादा समय से बिना खाए-पीए चलकर बांग्लादेश पहुंचे हैं. 
ये लोग कुछ सामान और कंबल कंधों पर लादे हैं. संयुक्त राष्ट्र के विशेषज्ञों को शक है कि बीते कुछ हफ्तों में म्यांमार के सुरक्षाबलों ने सीमा पर लैंड माइंस बिछाए हैं. 
इससे मुश्किल रास्ता और खतरनाक हो गया है.
अंतरराष्ट्रीय पर्यवेक्षकों का कहना है कि कुछ लोग तीन हफ्ते से ज्यादा वक्त तक पैदल चले, तब जाकर वो कुटुपलोंग के सरकारी शिविरों में पहुंचे. 
इनमें शामिल बच्चों का चल-चलकर बुरा हाल था. रखाइन से जान बचाकर भागने के लिए यातायात का जो भी साधन इन लोगों को मिल रहा है, उसका इस्तेमाल कर रहे हैं. 
कुछ लोग नफ नदी के ज़रिए तो कुछ लोग सीमा या समुद्री नौका के ज़रिए निकल रहे हैं. छोटी नौकाओं से बांग्लादेश पहुंचने की कोशिश में अब तक दर्जनों लोग मारे गए हैं.     
द ढाका ट्रीब्यून की रिपोर्ट के मुताबिक 24 अगस्त से अब तक 28 नौकाएं डूबी हैं, जिनमें 184 लोग मारे जा चुके हैं. मरने वालों में ज्यादातर महिलाएं और बच्चे थे. 
छोटी नौका में ज्यादा लोग बैठ जाते हैं, ऐसे में दुर्घटना की आशंका बढ़ जाती है. इनमें से कई लोग तैरना भी नहीं जानते. 
लंबी जद्दोजहद के बाद जब ये विस्थापित लोग बांग्लादेश के सीमावर्ती कस्बे कॉक्स बाजार पहुंचे. यहां के शिविर में उन्हें जो मिला उससे उन्होंने अपना आशियाना बना लिया.
ये इलाका कीचड़ से भरा है और यहां बहुत सारे लोग एक साथ रहते हैं. यहां साफ पानी की कमी है. शौचालय बेहद कम हैं. 
कभी ज़ोरदार बारिश हो जाए तो मुसीबतें और बढ़ जाती हैं और हैज़ा जैसी बीमारियां फैलने का डर रहता है. 
सरहद पार करने वाले कई लोगों के रिश्तेदार कॉक्स बाज़ार में रहते हैं, जिनको वो बेसब्री से ढूढ़ रहे हैं. 
16 अक्टूबर को रेड क्रॉस ने कॉक्स बाज़ार में 60 बिस्तर वाला अस्पताल खोला. इसमें तीन वार्ड, एक ऑपरेशन थिएटर, एक प्रसूति वॉर्ड और एक मनोरोग विभाग है. 
बांग्लादेश ने एक शरणार्थी शिविर बनाने की घोषणा की है, जिसमें आठ लाख रोहिंग्या लोगों के रहने की व्यवस्था होगी.
कई रोहिंग्या कहते हैं कि उन्हें भुखमरी की वजह से गांव छोड़ना पड़ा. रखाइन के जिन बाज़ारों में खाना मिलता था, उन्हें बंद कर दिया गया और कोई मदद भी नहीं दी गई.
रसीदा को नौ महीने का गर्भ है. ऐसी हज़ारों महिलाएं हैं जो मां बनने वाली हैं और कभी भी बच्चे को जन्म दे सकती हैं. 
संयुक्त राष्ट्र जनसंख्या कोष के मुताबिक करीब 24,000 रोहिंग्या औरतें गर्भवती हैं. कई औरतों को रोड के किनारे बच्चों को जन्म देना पड़ा.
17 अक्टूबर को संयुक्त राष्ट्र ने बताया कि अभी भी हज़ारों रोहिंग्या म्यांमार-बांग्लादेश सीमा के करीब फंसे हैं. 
ये एक तेज़ी से बढ़ता हुआ मानवीय संकट है, जिसमें लाखों लोग प्रभावित हुए हैं.     



अपनी ज़मीन पर रोहिंग्या मुसलमानों को शरण देनेवाला नौजवान





नज़रिया: क्या रोहिंग्या चरमपंथियों ने हिंदुओं को मारा?

'म्यांमार के रखाइन प्रांत में रविवार को 28 हिंदुओं के शव बरामद किए गए.'
म्यांमार की सेना के इस दावे को भारत ही नहीं दुनिया भर के मीडिया के बड़े तबके में जगह दी गई.
बर्मा की सरकार के हवाले से अपुष्ट दावे किए गए कि रोहिंग्य चरमपंथियों ने पिछले महीने कथित रूप से इन हिंदुओं की हत्या कर दी थी. हालांकि स्वतंत्र सूत्रों से पुष्टि नहीं हो सकी.
वहीं अराकान रोहिंग्या साल्वेशन आर्मी (एआरएसए) ने इन दावों का खंडन करते हुए कहा है कि उसने नागरिकों पर हमले नहीं किए हैं. 
इससे पहले पांच सितंबर को म्यांमार सेना के प्रमुख ने फ़ेसबुक पर पोस्ट किया था, 'एआरएसए के बंगाली चरमपंथी विदेशी सरकार की मदद से म्यांमार के प्रमुख शहरों में हमला करने की योजना बना रहे हैं.'
ना कोई सबूत, न प्रेस विज्ञप्ति, न ही पत्रकारों के लिए सवाल पूछने का कोई मौका. सिर्फ़ फ़ेसबुक पोस्ट! 
म्यांमार सेना के पुरातनपंथी लोग, नई तकनीक के प्रेमी 21वीं सदी के युवा बन गए हैं.
म्यांमार सेना के दावे इसलिए भी रोचक हैं क्योंकि सेना ने चरमपंथ को विदेश से मिल रहे समर्थन की बात संयोगवश उसी दिन की, जिस दिन 
 ने भारत और बांग्लादेश के अज्ञात सूत्रों के हवाले से प्रकाशित ख़बर में ये दावा किया कि पाकिस्तान और इस्लामिक स्टेट ने अराकान रोहिंग्या साल्वेशन आर्मी की 25 अगस्त को तड़के पुलिस चौकियों पर हमला करने में मदद की थी. इन्हीं हमलों के बाद रखाइन प्रांत में हिंसा और वहां मौजूदा मानवीय संकट शुरू हुआ.
 की रिपोर्ट में ये दावा भी किया गया कि पाकिस्तान की ख़ुफ़िया एजेंसी आईएसआई ने बांग्लादेश में चिटगांव की पहाड़ियों पर एआरएसए के लड़ाकों को प्रशिक्षण देने में मदद की है. 
रिपोर्ट में ये भी कहा गया है कि इस्लामिक स्टेट के इराक़ में भर्ती करने वाले लड़ाके ने म्यांमार में सेना, बौद्धों और हिंदु कट्टरपंथियों के ख़िलाफ़ जिहादी अभियान के लिए एआरएसए को मुबारकबाद भी दी. 
ये भारतीय ख़ुफिया एजेंसियों की तरफ़ के रिकॉर्ड की गई एक कॉल के हवाले से कथित तौर पर बताया गया. 
ये कड़ा प्रहार था. ये म्यांमार में इस्लामिक स्टेट के पहुंचने का एलान था. ये बिल्कुल ऐसा था जैसे 'घर-घर कम्युनिस्ट पहुंच गए हैं! 
चिटगांव की पहाड़ियां बांग्लादेश में सबसे ज़्यादा सैन्य मौजूदगी वाला इलाक़ा है. बांग्लादेश की ख़ुफ़िया सेवा सैन्यबल ख़ुफ़िया निदेशालय (डीजीबीएफ़आई) कोई अनाड़ी एजेंसी नहीं है. 
जब शेख़ हसीना की सरकार चरमपंथियों के साथ बड़े संघर्ष में उलझी हो, ऐसे में ये कहना भोलापन ही होगा कि बांग्लादेश की सेना, बांग्लादेश राइफ़ल्स, डीजीबीएफ़आई और रैपिड एक्शन बटालियन- सबने अपने सर रेत में घुसा रखे हैं.
ये भी नहीं भूलना चाहिए कि मिज़्ज़िमा को भारत में निर्वासित रहे म्यांमारवासी ने ही स्थापित किया था. उन पर लगे हाइजैकिंग के आरोपों को आपसी बातचीत से निबटा दिया गया था. 
निर्वासन के दौरान उन्हें भारत सरकार ने उन्हें दुनियाभर में आने-जाने के लिए भारतीय पासपोर्ट भी दिया था.
लुइस कैरोल के शब्दों में कहा जाए तो यह और रोचक होता जा रहा है. दिल्ली से संचालित एक वेब पोर्टल के संचालक जो ख़ुद भारतीय ख़ुफ़िया एजेंसियों के साथ संबंध को स्वीकार करता हो, वो एक ऐसी अपुष्ट ख़बर को प्रकाशित करे जिसमें दावा किया गया हो कि एएसआरए के लड़ाके बौद्धों और हिंदुओं की हत्याएं कर रहे हैं. 
ये कहानी रंगून से चलने वाले एक वेबसाइट पर भी छपी. हालांकि रंगून से चलने वाली इस वेबसाइट की शुरुआत पहले थाईलैंड में हुई थी. इसी ख़बर के आधार पर बर्मा के सेना प्रमुख ने अपना फेसबुक पोस्ट लिखा. और फिर सब लोग एक पहेली में उलझ कर रह गए.
म्यांमार ने अभी तक संयुक्त राष्ट्र मानवाधिकार संधि के तहत एक भी जांच प्रक्रिया को स्वीकार नहीं किया है. 
न ही म्यांमार ने राजनीतिक और नागरिक अधिकारों पर अंतरराष्ट्रीय समझौते को स्वीकार किया है. 
इसके अलावा उसने न तो उत्पीड़न के विरुद्ध संयुक्त राष्ट्र समझौते को माना है और ना ही किसी भी तरह के नस्लीय भेदभाव को ख़त्म करने के लिए या ज़बरदस्ती ग़ायब किए जाने के ख़िलाफ़ सुरक्षा देने वाले अंतरराष्ट्रीय समझौते को स्वीकार किया है.
19 सितंबर को संयुक्त राष्ट्र मानवाधिकार परिषद में बोलते हुए म्यांमार पर स्वतंत्र अंतरराष्ट्रीय फ़ैक्ट फ़ाइंडिंग मिशन के प्रमुख मारज़ूकी दारुसमान ने कहा था कि वो अभी तक म्यांमार नहीं जा पाए हैं.  
म्यांमार में मानवाधिकारों की जांच करने के लिए 30 मई को गठित संयुक्त राष्ट्र मानवाधिकार परिषद की तीन सदस्यीय टीम को रखाइन जाने की अनुमति नहीं दी गई. 
पूर्व संयुक्त राष्ट्र महासचिव कोफ़ी अन्नान की अध्यक्षता वाली इस समिति को मानवाधिकार उल्लंघन के व्यक्तिगत मामलों की जांच के अधिकार भी नहीं दिए गए हैं.
म्यांमार सरकार की रखाइन प्रांत के मोंगडॉ में मानवाधिकारों की जांच के लिए गठित जांच आयोग ने 8 अगस्त 2017 को अपनी अंतिम रिपोर्ट पेश की. 
हैरत की बात नहीं है कि ये जांच आयोग कई आरोपों की पुष्टि नहीं कर सका और आगे जांच की ज़रूरत बताई. जांच आयोग ने मानवाधिकार उल्लंघन के गंभीर आरोपों को ख़ारिज़ कर दिया.
अगर म्यांमार की सेना को इस बात पर पक्का यकीन है कि एआरएसए के सदस्यों ने ही हिंदू लोगों की हत्याएं की हैं तो उन्हें तुरंत सामूहिक कब्रों पर पीड़ितों की पहचान के लिए बने अंतरराष्ट्रीय जांच आयोग को तुरंत आमंत्रित करना चाहिए.
इस अंतरराष्ट्रीय जांच आयोग के मुताबिक सामूहिक कब्रों की दो कारणों से उच्च स्तरीय फोरेंसिक जांच ज़रूरी है. पहला ये कि सबूतों को राष्ट्रीय और अंतरराष्ट्रीय आपराधिक अभियोजनों में इस्तेमाल किया जा सके. 
दूसरा, परिवार को ये हक़ है कि उन्हें पता चल सके कि उनके प्रियजनों के साथ क्या हुआ था और वो अपने प्रियजनों की पहचान के बाद विधिवत अंतिम संस्कार भी कर सकें. 
संघर्ष के दौरान ग़लत जानकारियां देने का एक बड़ा खेल है. 
आपको हाल के दशकों के दौरान इराक़ के महाविनाश के हथियार या कुवैत में मरते हुए बच्चों से इन्क्यूबेटर्स छीन लिए जाने की रिपोर्टों तो याद ही होंगी. 
दूसरे विश्व युद्ध से पहले की राइख़स्टॉग अग्निकांड या पहले विश्व युद्ध का जिम्मरमैन टेलीग्राम याद है? 
ये ख़ुफ़िया ब्रिगेड अच्छी तो है लेकिन अपने पैरों के निशान छुपाना भूल गईं. रोहिंग्या मामले में सभी कहानी का स्रोत म्यांमार की सेना के प्रमुख का फ़ेसबुक पेज ही है.
मीडिया के लिए इस कहानी के क्या सबक हैं? वो ये कि तथ्य पवित्र हैं, टिप्पणी तो कोई भी कर सकता है.



GROUND REPORT: क्या हिंदू-क्या मुसलमान, बर्मा बन गया बैरी

बांग्लादेश के कॉक्स बाज़ार से क़रीब डेढ़ घंटे का ही सफ़र हुआ था कि एक शरणार्थी कैंप का बोर्ड दिख गया. साफ़-साफ़ लिखा था 'म्यांमार से आए हिंदू शरणार्थियों का अस्थाई शिविर.'
भीतर दाखिल होते ही देखता हूँ, एक महिला कुल्हाड़ी लेकर लकड़ियां काट रही है. ये रूपा बाला की ज़िंदगी का एक और दिन है.
दो वक्त खाना पकाने की जद्दोजहद और अगले दिन फिर से मुफ़्त मिलने वाले राशन की कतार में लगने की जल्दी.
ससुर, पति और तीन बच्चों के साथ बर्मा के रखाइन प्रांत से भागी रूपा न वापस जा सकती हैं, न ही यहाँ खुश हैं. 
उन्होंने कहा, "वहां पर हमारा अब कुछ नहीं बचा है. अपने गाँव वापस नहीं जाना चाहते क्योंकि वहां सुरक्षा नहीं होगी. दोनों देशों की सरकारों को दो साल के राशन और मुआंग्डो शहर में छत देने का वादा करना होगा, तभी हम वापस जाएंगे." 
बांग्लादेश और म्यांमार की सरकारें लगातार रोहिंग्या शरणार्थियों के वापस रखाइन भेजे जाने की रूप-रेखा की बात करती रही हैं, लेकिन मामला अभी तक अटका पड़ा है.
लाखों रोहिंग्या लोग अभी भी रेफ़्यूजी कैंपों में रह रहे हैं और अपने भविष्य को लेकर अनिश्चित हैं. 
इधर रूपा बाला के बेटे का बायां हाथ हमेशा के लिए टेढ़ा हो चुका है. वो बताती हैं, "यहाँ पर भी दिक्कत कम नहीं. दो महीने पहले बेटे के हाथ की हड्डी टूटी थी, अच्छे डॉक्टर न होने की वजह से हड्डी ग़लत जोड़ दी गई. अब ये रात भर कराहता रहता है".
रूपा की तरह ही कम से कम पांच सौ लोग इस कैंप में चार महीने से रह रहे हैं. 
इससे पहले सभी लोगों को पास ही के एक दूसरे फ़ार्म पर शरण मिली थी. उनमें से एक अनिका धर थीं जो गर्भवती थीं. बीबीसी में आई खबर के बाद चंद दूसरे लोगों के साथ इन्हें बर्मा भेज दिया गया था. उन्हें मेडिकल सुविधाओं की सख़्त ज़रूरत थी. 
लेकिन ज़्यादातर अभी यहीं हैं. कुछ, संकट शुरू होने से ठीक पहले रोज़ी के लिए बर्मा से भाग कर आए थे, लेकिन अब फँस गए हैं. कहते हैं वहां भी यहाँ जैसा ही हाल है.
शिशु शील, बर्मा के बोली बाज़ार इलाके के रहने वाले हैं और उस दिन को कोस रहे हैं जिस दिन उन्होंने अवैध तरीके से सीमा पार की थी.  
उन्होंने कहा, "सेफ़ तो यहाँ पर भी नहीं है हम लोग. हम किसी जगह पर जा नहीं सकते, खाना नहीं है तो ठीक तरह से खा नहीं सकते. कुछ भी नहीं है हमारे पास. किसी-किसी जगह पर खाना सरकार देती है और किसी जगह नहीं भी देती".
दरअसल ये बेघर लोग अपने आप को उम्मीद और नाउम्मीदी के एक पेंडुलम से बंधा हुआ पा रहे हैं. 
म्यांमार वापस जाने में अड़चने आने के अलावा, वहां जान-माल की सुरक्षा की गारंटी के बिना ये लोग यहाँ से हिलने को भी तैयार नहीं.
सात लाख से ज़्यादा रोहिंग्या मुसलमान भी इसी कश्मकश में हैं. कच्चे कैंप अब पक्के हो चले हैं, लेकिन न इनसे बाहर जा सकते हैं और न ही खुद खा-कमा सकते हैं. 
दिक्कतें कम हुई हैं लेकिन मांगे वही हैं. कुटापलोंग कैंप इस समय दुनिया का सबसे बड़ा रेफ़्यूजी कैंप है. भीतर का माहौल थोड़ा बेहतर चुका है लेकिन लोगों के चेहरों पर मायूसी पहले से भी ज़्यादा है. 
हमारी मुलाक़ात मोहम्मद यूनुस नाम के एक व्यक्ति से हुई जो तीन वर्षों तक मलेशिया में बतौर इलेक्ट्रीशियन काम कर, पिछले साल जून में ही बर्मा लौटे थे. 
रखाइन प्रांत में जब इनसे पहले के दो गाँवों में आग जलती दिखी, ये अपने बीवी-बच्चों के साथ बांग्लादेश की तरफ़ भागे. 
मोहम्मद यूनुस ने कहा, "जब तक रखाइन की मस्जिदों में नमाज़ पढ़ने की इजाज़त नहीं मिलेगी, जब तक हमें बिना रोक-टोक दुकान चलाने की इजाज़त नहीं मिलेगी, हम लोग वापस नहीं जाएंगे. खुद बर्मा के राष्ट्रपति को ये लिखित तौर पर देना होगा. अगर नहीं देंगे तो हम यहीं रहेंगे".
शरणार्थियों के वापस भेजे जाने पर राय भी बँटी है. अंतरराष्ट्रीय संस्थाओं और कुछ देशों ने बर्मा लौटने पर इनकी सुरक्षा पर सवाल उठाए हैं. 
शरणार्थियों के लिए संयुक्त राष्ट्र उच्चायुक्त कैरोलाइन ग्लक का मानना है कि दो देशों के अलावा ये लाखों इंसानों के भविष्य का सवाल है.
उन्होंने कहा, "बर्मा में हालात अभी भी सामान्य नहीं हैं. रखाइन में आवाजाही की इजाज़त नहीं है. मानवाधिकार सुरक्षा मुहैया कराए बगैर इनका वहां जाना सही नहीं रहेगा". 
इधर वापस जाने और न जाने के बीच जो लोग दोनों देशों के बीच फंसे हुए हैं हुए हैं, उनके लिए हर दिन एक नई चुनौती के समान है.



रोहिंग्या बच्चों की मानसिक हालत पर बुरा असर





म्यांमार वापसी को लेकर खौफ़ज़दा हैं रोहिंग्या





वापसी को लेकर असमंजस के बीच रोहिंग्या कैंपों में बढ़ता तनाव





#HerChoice जब मुझे मालूम चला कि नपुंसक से मेरी शादी हुई है

मेरी शादी की पहली रात थी. मैं पहली बार किसी आदमी के साथ अंतरंग होने वाली थी. 
करीबी मित्रों से हुई बातचीत और देखे गए कई पॉर्न वीडियो से मेरे दिमाग़ में सपनों और इच्छाओं की कई तस्वीरें उभर रही थीं.
सिर झुकाए, हाथ में दूध का गिलास लिए मैं बेडरूम में घुसी. अब तक सब कुछ वैसे ही था जैसा मैंने सोचा था.
लेकिन मुझे बिल्कुल भी आभास नहीं था कि एक मुझे कुछ ही देर में ज़ोरदार झटका लगने वाला है. 
सपनों के मुताबिक जब मैं कमरे में आती हूं तो मेरा पति मुझे कसकर गले लगाता है, चुंबनों की बौछार कर देता है और सारी रात मुझे प्यार करता रहता है. लेकिन वास्तविकता में, जब मैं कमरे में घुसी उससे पहले ही वो सो चुका था.
तब 35 की उम्र में मैं वर्जिन थी. मेरे लिए ये बेहद तकलीफ़ भरा था, ऐसा लगा कि मेरे पूरे अस्तित्व को मेरे पति ने नकार दिया हो.
कॉलेज के दिनों में ही नहीं ऑफ़िस में भी मैंने कई लड़कों और लड़कियों के बीच गहरी दोस्ती देखी थी. वो अपने पार्टनर के कंधों पर अपना सिर टिकाए होते, हाथ पकड़े घूमा करते थे.
तब मैं सोचती थी कि काश मेरे साथ भी कोई होता, मुझे अपनी ज़िंदगी में ऐसे ही किसी साथी की तमन्ना नहीं करनी चाहिए थी?
मेरा एक बड़ा परिवार था. चार भाई, एक बहन और वृद्ध माता-पिता. इसके बावजूद मुझे हमेशा अकेलापन महसूस होता था.
मेरे सभी भाई बहन शादीशुदा थे और उनका अपना परिवार था. कभी-कभी मुझे लगता कि क्या वो मेरी परवाह भी करते हैं कि मेरी उम्र बढ़ रही है और मैं अभी तक अकेली हूं.
मेरे दिल में भी प्यार की इच्छाएं थीं, लेकिन यह तनहाइयों से घिरा हुआ था. कभी-कभी मुझे लगता कि यह केवल इसलिए है क्योंकि मैं मोटी हूं.
क्या मर्द मोटी लड़कियों को नापसंद करते हैं? क्या मेरे वज़न की वजह से मेरा परिवार मेरे लिए जीवनसाथी नहीं ढूंढ पा रहा है? क्या मैं हमेशा अकेली ही रहूंगी? ये सवाल हमेशा ही मेरे मन में घूमते रहते.
आख़िरकार जब मैं 35 साल की हुई तो किसी तरह एक 40 वर्षीय आदमी मुझसे शादी करने के लिए सामने आया. उससे मिलने के दौरान मैंने उन्हें अपनी भावनाओं के विषय में बताया.
लेकिन उन्होंने कभी इस पर ध्यान नहीं दिया और ना ही इसका कोई जवाब दिया. वो थोड़े परेशान दिखे. वो नीचे की ओर देखते हुए चुपचाप बैठ गए और केवल अपना सिर हिलाते रहे.
मैंने सोचा कि आजकल महिलाओं से ज़्यादा पुरुष शर्मीले होते हैं और मेरे होने वाले पति भी कोई अपवाद नहीं हैं, शायद इसलिए उन्होंने कोई जवाब नहीं दिया. लेकिन शादी की रात हुई उस चीज़ ने मुझे उलझन में डाल दिया. मुझे नहीं पता कि उसने ऐसा क्यों किया.
जब अगली सुबह मैंने उनसे पूछा, तो उन्होंने कहा कि वो ठीक नहीं थे. लेकिन आगे भी कुछ नहीं बदला. हमारी दूसरी, तीसरी और कई रातें ऐसे ही बीतीं.
मैंने जब अपनी सास को यह बताया तो उन्होंने भी मेरे पति का बचाव किया. उन्होंने कहा, "वह शर्मीला है, उसे बचपन से ही लड़कियों से बात करने में झिझक रही है, उसने लड़कों के स्कूल में पढ़ाई की है. उसकी ना तो कोई बहन है और ना ही कोई महिला मित्र."
हालांकि इस बात से मुझे अस्थायी राहत तो मिली लेकिन मैं इस विषय में सोचना बंद नहीं कर सकी. मेरी सारी उम्मीदें, सपने और इच्छाएं दिन-ब-दिन टूट रही थीं.
मेरी बेचैनी का एकमात्र कारण सेक्स नहीं था. वो शायद ही मुझसे बात करते थे. मुझे लगता कि हमेशा मेरी उपेक्षा हो रही है. वो मुझसे दूर भागते, छूना पकड़ना तो दूर की बात थी.
अगर कोई औरत अपने पहने हुए कपड़े भी ठीक करती है तो मर्द उसे ऐसा करते हुए देखने की कोशिश करता है. लेकिन अगर मैं कभी रात को पूरी तरह से अपने कपड़े उतार भी देती तो भी मेरे पति उदासीन बने रहते. 
क्या मेरा वज़न उनके इस व्यवहार का कारण है? क्या उन्होंने मुझसे किसी दबाव में शादी की है?
मुझे नहीं मालूम था कि ये सब बातें किससे शेयर करूं.  मैं अपने परिवार से बात नहीं कर सकती थी क्योंकि सब यही सोचते कि मैं बहुत ख़ुश हूं. 
लेकिन मेरे सब्र का बांध टूट रहा था. मुझे इसका हल ढूंढने की ज़रूरत थी.
आम तौर पर छुट्टियों वाले दिन भी वो घर पर नहीं रहते थे, वो या तो अपने किसी मित्र के घर जाते या अपने माता-पिता को बाहर ले जाते थे. संयोग से उस दिन वो घर पर ही रहे. 
मैं कमरे में घुसी और अंदर से दरवाज़ा बंद कर दिया. वो बुहत तेज़ी से अपने बिस्तर से उठे मानो कूद गए हों. मैं उनके पास गई और प्यार से पूछा, "क्या आप मुझे पसंद नहीं करते? हम अब तक एक बार भी अंतरंग नहीं हुए हैं, ना ही आपने अब तक कभी अपनी भावनाओं के विषय में ही बताया, आख़िर आपकी समस्या क्या है?"
उन्होंने झटके से जवाब दिया, "मुझे कोई समस्या नहीं है."
जब उन्होंने यह कहा तो मैंने सोचा कि यह मौका है उनके करीब जाने और अपनी तरफ उन्हें आकर्षित करने का. मैंने उनसे शारीरिक छेड़छाड़ शुरू की. 
मैंने सोचा कि इससे उनपर कोई असर होगा, लेकिन उन पर कोई असर हो नहीं रहा था. उनमें उत्तेजना का कोई भाव भी नहीं दिख रहा था.
मुझे नहीं पता था कि किससे इस बारे में पूछना चाहिए. लेकिन यह बात मुझे परेशान करती थी कि जैसे किसी स्त्री की सुंदरता के बारे में पुरुष आकलन करते हैं, मैं क्यों अपने पति के शारीरिक गुणों का आकलन नहीं कर सकती? अगर मुझे उससे कुछ उम्मीदें हैं तो यह ग़लत क्यों है?
फिर मुझे एक दिन ये पता चला कि वो नपुंसक थे और डॉक्टर ने हमारी शादी से पहले ही इसकी पुष्टि कर दी थी. वो और उसके माता-पिता सब कुछ जानते थे, लेकिन मुझे अंधेरे में रखकर मुझसे धोखा किया गया.
मुझे सच्चाई का पता चल गया तो उन्हें शर्मिंदगी महसूस हुई, फिर भी उन्होंने अपनी ग़लती कभी स्वीकार नहीं की.
समाज हमेशा महिलाओं की छोटी से छोटी ग़लती को बढ़ा-चढ़ा कर पेश करता है. लेकिन अगर किसी मर्द की कोई ग़लती हो तो भी उंगलियां महिलाओं की ओर ही उठती हैं.
मेरे रिश्तेदार ने मुझे सलाह दी, "सेक्स ही जीवन में सबकुछ नहीं है, तुम बच्चा गोद लेने का विचार क्यों नहीं करते?"
मेरे ससुराल वालों ने मुझसे विनती की, "अगर लोगों को सच्चाई पता चल जाएगी तो ये हम सभी की लिए बहुत शर्मिंदगी की बात होगी."
मेरे परिवार ने मुझसे कहा, "यह तुम्हारा भाग्य है!" लेकिन इस दौरान मेरे पति ने जो कहा उससे मुझे बेहद ठेस पहुंची.
उन्होंने कहा, "तुम्हें जो अच्छा लगता है वो करो, किसी और के साथ सो सकती हो, मैं तुम्हें परेशान नहीं करूंगा और ना ही किसी को इसके बारे में बताऊंगा. अगर उससे तुम्हे बच्चा हो जाए तो मैं उसे अपना नाम देने के लिए तैयार हूं."
किसी भी औरत को अपने पति के ऐसे विचारों को नहीं सुनना चाहिए. वो बेईमान था और वह खुद के और अपने परिवार के सम्मान को बचाने के लिए ऐसा कह रहा था.
वो मेरे पैरों पर गिर कर रोने लगा और कहा, "प्लीज़, इसे किसी को मत बताना और न ही मुझे तलाक़ देना."
उसने जो सुझाया वो मैं सोच भी नहीं सकती थी. अब मेरे पास केवल एक ही विकल्प था या तो मैं उसे छोड़ दूं या उसे अपना जीवनसाथी मानकर अपनी इच्छाओं का त्याग कर दूं.
अंत में मेरी भावनाओं की जीत हुई. मैंने अपने उस तथाकथित पति का घर छोड़ दिया. मेरे माता-पिता ने मुझे स्वीकार नहीं किया.
अपने दोस्तों की मदद से मैं एक लेडिज़ होस्टल में चली गयी. जल्दी ही मुझे एक नौकरी मिल गयी. धीरे धीरे ही सही, मेरा जीवन पटरी पर आने लगा और मैंने कोर्ट में तलाक़ की अर्जी डाल दी.
मेरा पति और उसके परिवारवालों ने बेशर्मी दिखाई, उन्होंने सच्चाई को छुपाते हुए शादी टूटने की आड़ में मुझ पर ही शादी के बाद संबंध बनाने का आरोप मढ़ दिया. 
मैं लड़ी और अपनी मेडिकल जांच करवाई. तीन साल लग गए लेकिन आख़िरकार मुझे तलाक़ मिल ही गया. मुझे ऐसा लगा जैसे कि मेरा पुनर्जन्म हुआ है.
आज मैं 40 की हो गयी हूं और अब भी वर्जिन हूं. इस दौरान मुझसे कई मर्दों ने संपर्क किया. वो सोचते थे कि मैंने अपने पति को इसलिए छोड़ा क्योंकि उनसे मुझे यौन संबंध में संतुष्टि नहीं मिलती थी और वे मुझसे वो सब करना चाहते थे.
यह मेरे बारे में ग़लत और बकवास बातें थीं. मैं ऐसे मर्दों से दूर रहने की कोशिश करती. इनमें से कोई मुझसे शादी या समर्पित रिश्ता कायम नहीं करना चाहता था.
मैं अपनी इच्छाओं, सपनों और भावनाओं को केवल उनके साथ शेयर करना चाहती हूं जो मर्द मुझसे प्यार करे, मेरी परवाह करे, मेरी भावनाओं को समझे और जीवन भर मेरे साथ रहना चाहे.
मैं उस मर्द का इंतज़ार कर रही हूं. तब तक मैं अपने दोस्तों से उनके सेक्सुअल लाइफ के बारे में बातें करके ही खुश हूं. 
और जब भी मेरे दिमाग में सेक्स की बात आती है तो इसके लिए वेबसाइट मेरे सबसे अच्छे दोस्त हैं.  
वैसे लोगों की कमी नहीं है जो उससे मुझे आंकते हैं. मैं मानती हूं कि ऐसे लोग समझते हैं कि महिलाएं बेजान वस्तु हैं, जबकि महिलाओं में भी बहुत सी संवेदनाएं होती हैं!
(दक्षिण भारत में रहने वाली एक महिला की ये वास्तविक कहानी बीबीसी संवाददाता ऐश्वर्या रविशंकर से बातचीत पर आधारित है. महिला के आग्रह पर उनकी पहचान गुप्त रखी गई है. इस सिरीज़ की प्रोड्यूसर दिव्या आर्य हैं.)
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
पर फ़ॉलो भी कर सकते हैं.)



कौन हैं रोहिंग्या और क्या है रखाइन का इतिहास?

रोहिंग्या मुसलमानों पर हुई हिंसा के बाद से म्यांमार का रखाइन प्रांत सुर्खियों में बना हुआ है.
हिंसा पर पहली बार बोलते हुए म्यांमार की नेता आंग सांग सू ची ने मंगलवार को कहा है कि वो रोहिंग्या मुसलमानों से बात करना चाहती हैं, ताकि जान सकें कि वे म्यांमार छोड़कर क्यों जा रहे हैं.
जबकि अंतर्राष्ट्रीय समुदाय ने सेना के क्रूर रवैये को पलायन की वजह बताया है.
म्यांमार में रोहिंग्या समुदाय से जुड़ी यह कोई पहली हिंसा नहीं है. क्या है रखाइन और रोहिंग्या विवाद का पूरा इतिहास पढ़िए 300 शब्दों में...
रखाइन म्यांमार के उत्तर-पश्चिमी छोर पर बांग्लादेश की सीमा पर बसा एक प्रांत है, जो 36 हजार 762 वर्ग किलोमीटर में फैला है. सितवे इसकी राजधानी है.
म्यांमार सरकार की 2014 की जनगणना रिपोर्ट के मुताबिक रखाइन की कुल आबादी करीब 21 लाख है, जिसमें से 20 लाख बौद्ध हैं. यहां करीब 29 हजार मुसलमान रहते हैं. रिपोर्ट के मुताबिक राज्य की करीब 10 लाख की आबादी को जनगणना में शामिल नहीं किया गया था.
रिपोर्ट में इस 10 लाख की आबादी को मूल रूप से इस्लाम धर्म को मानने वाला बताया गया है.
जनगणना में शामिल नहीं की गई आबादी को रोहिंग्या मुसलमान माना जाता है. इनके बारे में कहा जाता है कि वे मुख्य रूप से अवैध बांग्लादेशी प्रवासी हैं.
सरकार ने उन्हें नागरिकता देने से इनकार कर दिया है. हालांकि वे पीढ़ियों से म्यांमार में रह रहे हैं.
रखाइन प्रांत में 2012 से सांप्रदायिक हिंसा जारी है. इस हिंसा में बड़ी संख्या में लोगों की जानें गई हैं और लाखों लोग विस्थापित हुए हैं.
बड़ी संख्या में रोहिंग्या मुसलमान आज भी जर्जर कैंपो में रह रहे हैं. रोहिंग्या मुसलमानों को व्यापक पैमाने पर भेदभाव और दुर्व्यवहार का सामना करना पड़ता है.
लाखों की संख्या में बिना दस्तावेज़ वाले रोहिंग्या बांग्लादेश में रह रहे हैं. इन्होंने दशकों पहले म्यांमार छोड़ दिया था.
25 अगस्त को रोहिंग्या चरमपंथियों ने म्यामांर के उत्तर रखाइन में पुलिस पोस्ट पर हमला कर 12 सुरक्षाकर्मियों को मार दिया था.
इस हमले के बाद सेना ने अपना क्रूर अभियान चलाया और तब से ही म्यांमार से रोहिंग्या मुसलमानों का पलायन जारी है. आरोप है कि सेना ने रोहिंग्या मुसलमानों को वहां से खदेड़ने के मक़सद से उनके गांव जला दिए और नागरिकों पर हमले किए.
पिछले महीने शुरू हुई हिंसा के बाद से अब तक करीब 3,79,000 रोहिंग्या शरणार्थी सीमा पार करके बांग्लादेश में शरण ले चुके हैं.
म्यांमार की नेता आंग सान सू ची ने रोहिंग्या मुसलमानों पर होने वाले अत्याचारों को चरमपंथ के ख़िलाफ़ कार्रवाई बताकर उसका बचाव किया था. सू ची ने संयुक्त राष्ट्र की महासभा में भी हिस्सा नहीं लिया.
एक सवाल जो सभी के सामने उठ रहा है वह यह कि 
इस बीच आंग सांग सू ची पर लगातार दबाव बढ़ता जा रहा है.
संयुक्त राष्ट्र महासचिव एंटोनियो गुटेरेश ने कहा है कि म्यांमार में रोहिंग्या मुसलमान 'मानवीय आपदा' का सामना कर रहे हैं.
गुटेरेश ने कहा कि रोहिंग्या ग्रामीणों के घरों पर सुरक्षा बलों के कथित हमलों को किसी सूरत में स्वीकार नहीं किया जा सकता. उन्होंने म्यांमार से सैन्य कार्रवाई रोकने की अपील की है.
म्यांमार की सेना ने आम लोगों को निशाना बनाने के आरोप से इनकार करते हुए कहा है कि वह चरमपंथियों से लड़ रही है.
संयुक्त राष्ट्र की शरणार्थी एजेंसी का कहना है कि बांग्लादेश में अस्थायी शिविरों में रह रहे रोहिंग्या शरणार्थियों को मिल रही मदद नाकाफी है.
एंटोनियो गुटेरेश ने अंतरराष्ट्रीय समुदाय से मदद की अपील की है.
उन्होंने कहा, "पिछले हफ़्ते बांग्लादेश भागकर आने वाले रोहिंग्या शरणार्थियों की संख्या एक लाख 25 हज़ार थी. अब यह संख्या तीन गुनी हो गई है."
उन्होंने कहा, "उनमें से बहुत सारे अस्थायी शिविरों में या मदद कर रहे लोगों के साथ रह रहे हैं. लेकिन महिलाएं और बच्चे भूखे और कुपोषित हालत में पहुंच रहे हैं."
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
 और
 पर फ़ॉलो भी कर सकते हैं.)



ग्राउंड रिपोर्ट: 'ड्राइंग बनानी थी, बच्चे ने बनाया पिता की हत्या का स्केच'

डेढ़ दर्जन बच्चे सुर से सुर मिलाकर म्यांमार के राष्ट्रगान का रियाज़ कर रहे हैं. 
वहीं, बगल के कमरे में एक दर्जन महिलाएं हाथ से सिलाई का काम कर रहीं हैं और रोज़ शाम उन्हें इसके लिए 50 टका ( करीब 40 रुपए) मिलते हैं.
ये जगह है बांग्लादेश के कॉक्स बाज़ार का बालूखली रिफ़्यूजी कैंप जहाँ ये बच्चे और इनके परिवार म्यांमार से अपनी जान बचाकर पहुँच सके हैं.
खुद के देश से पराए हुए इन बच्चों में से कई ने अपनी आंखों के सामने अपनों को मरते देखा है. महीनों पुरानी इन यादों के ज़ख्म आज भी उनके ज़ेहन में ताज़ा हैं. 
इन्हीं बच्चों में से एक बच्चा बेहद ख़ामोश है और रह-रह कर खिड़की से बाहर देखता है. मोहम्मद नूर की उम्र बारह वर्ष है और पिछले साल लंबी बीमारी के बाद उनके पिता का निधन हो गया था.
विधवा मां के अलावा उनकी तीन बहनें हैं और रखाइन प्रांत के एक छोटे से गाँव में नाबालिग नूर सब्ज़ी उगाकर सबका पेट भरने की कोशिश कर रहे थे.
लेकिन म्यांमार में हुई हिंसा के बाद मोहम्मद नूर की दुनिया एक ही दिन में बदल गई. 
मोहम्मद नूर ने बताया, "उस दिन मैं सब्ज़ी बेचने के लिए बाज़ार में बैठा ही था कि नकाब पहने हुए कुछ लोग आए और धारदार हथियारों से हमला शुरू कर दिया. मैंने अपने दो चचेरे भाइयों को वहीं पर मरते देखा. भाग कर घर पहुंचा और अपने परिवार को लेकर सीमा की तरफ़ चल दिया. अभी भी याद करता हूँ मन भारी हो जाता है. आज भी उस बात की बेचैनी है."
पिछले साल अगस्त महीने में म्यांमार में ज़बरदस्त हिंसा भड़की थी. इसके बाद क़रीब सात लाख रोहिंग्या मुसलमानों ने अपनी जान पर बने ख़तरे से बचने के लिए बांग्लादेश में शरण ली थी. 
अंतरराष्ट्रीय संस्थाओं का अनुमान है कि इस आंकड़े में कम से कम तीन लाख नाबालिग़ हैं, जिन्हें लेकर चिंताएं बढ़ रही हैं.
ज़्यादातर दिक्कतें मनोवैज्ञानिक हैं जो वयस्कों के साथ-साथ नाबालिग बच्चों को बुरी तरह सता रही हैं. बच्चों में अवसाद यानी डिप्रेशन के मामले बढ़ रहे हैं और साथ ही मनोवैज्ञानिकों की ज़रूरत भी. 
महमूदा एक मनोचिकित्सक हैं जो पिछले चार महीनों से संयुक्त राष्ट्र की ओर से कॉक्स बाज़ार में काम कर रही हैं.
उनके मुताबिक़ लगभग सभी शरणार्थी अपने घरों से बेघर होने के सदमे में हैं, लेकिन बच्चों की हालत सबसे ख़राब है.
उन्होंने बताया, "इन बच्चों में से किसी ने माँ-बाप की हत्या देखी तो किसी ने गोलियां चलते देखी. किसी ने अपने घरों को जलते देखा. कई बच्चे हैं जो अभी तक उस भयानक नज़ारे को भूल नहीं सके हैं. इन्हें मनोवैज्ञानिक सपोर्ट की सख़्त ज़रूरत है वरना ये पोस्ट ट्रॉमैटिक स्ट्रेस डिसऑर्डर या पीटीएसडी का शिकार होते चले जाएंगे." 
मानवाधिकार सगठनों के अनुसार बांग्लादेश के इन नए रोहिंग्या कैंपों में कम से कम 5,000 परिवार ऐसे हैं जिनके मुखिया अब नाबालिग़ बच्चे ही हैं. 
छोटी उम्र में उनके लिए ज़िम्मेदारियाँ बढ़ गईं हैं, लेकिन साधन घट चुके हैं. 
कैंपों के बीच बने कई मेडिकल कैंपों में जाकर डॉक्टरों से बात करने पर पता चला कि अभी तक ज़्यादा ध्यान हैजा, बुखार, फ़्लू और कुपोषण से निपटने पर ही दिया जा रहा है. 
काफी ज़िद करने पर मेडिकल मदद करने वाली अंतरराष्ट्रीय संस्था मेडिका सौं फ्रंतिए (एमएसएफ़) ने हमसे बात करने की हामी भरी. 
कुतुपालोंग इलाके के एक सुरक्षित से मेडिकल सेंटर में जो दिखा वो काफी अफसोसनाक़ था. 
ज़्यादातर इलाज बच्चों का चल रहा था, लेकिन एक पूरा हॉल सिर्फ़ उन नाबालिगों के लिए निर्धारित कर दिया गया है जो मानसिक दिक्कतें झेल रहे हैं.
एमएसएफ़ की क्लीनिकल साइकोलॉजिस्ट डॉक्टर सिंडी स्कॉट ने हमें एक दिल दहलाने वाली ड्रॉइंग दिखाई. 
क़रीब डेढ़ दर्जन बच्चों के मनोबल को बढ़ाने की एक पाठशाला के दौरान उनसे आसपास के पर्यावरण का चित्र बनाने को कहा गया.
9 साल के एक बच्चे को छोड़कर सभी ने पहाड़, नदियां और पेड़ बनाए. लेकिन इस रोहिंग्या मुस्लिम बच्चे ने रखाइन में अपने घर पर हेलीकॉप्टर के हमले और अपने पिता की हत्या का चित्र खींचा.
डॉक्टर सिंडी स्कॉट ने कहा, "यहाँ पर हालात मुश्किल हैं. लोग बीमार पड़ रहे हैं और बच्चे अपने परिवार को मुश्किलें भुगतते हुए देखते हैं और उन्हें सहारा देने के लिए आस-पास कोई नहीं. कल ही मैं एक बेहद डिप्रेस्ड और परेशान माँ से बात कर रही थी, इस बीच उसके बच्चे कैंप के कोने में डरे-सहमे बैठे थे. उन्हें लग रहा था कि उनकी माँ मरने वाली है." 
दरअसल, म्यांमार से बांग्लादेश भागकर आए लाखों शरणार्थियों के भविष्य पर अब तक कोई फ़ैसला नहीं हुआ है. हिंसा और ख़ून-खराबे से बच कर जो बच्चे इन कैंपों में पहुँच सके थे उन्हें किस्मत वाला बताया गया था. 
लेकिन इन्होंने जो देखा है उसकी दहशत आज भी इन्हें सता रही है. इससे बड़ी दिक्कत ये है कि अभी तक इनकी मेन्टल हेल्थ पर ध्यान भी बहुत कम दिया गया है. 
एक ही तस्वीर है जो इनके ज़ेहन में बस चुकी है. अपने पिता या माँ की हत्या की और फिर उस तबाही की जो इन्सानों की शक्ल में आई थी.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#100Women में शामिल 10 भारतीय महिलाएं कौन हैं

बीबीसी की पुरस्कृत #100Women सिरीज़ के ताज़ा सीज़न में चुनी गई महिलाओं में 10 भारतीय शामिल हैं. 
अभी तक इस सूची में 60 महिलाओं के नामों की घोषणा हुई है जबकि इस सीज़न के दौरान अक्तूबर में बाकी 40 महिलाओं के नाम जोड़े जाएंगे. 
ये सालाना सिरीज़ पूरी दुनिया में महिलाओं को प्रभावित करने वाले मुद्दों पर केंद्रित है और बदलाव के लिए महिलाओं को प्रोत्साहित करती है. 
इसमें कवि रूपी कौर, एसिड हमले की पीड़ित रेशम ख़ान और डांसर-टीवी स्टार जिन जिंग भी शामिल हैं. 
आईए जानते हैं, कौन हैं ये 10 भारतीय महिलाएं-
उर्वशी साहनी (62), स्टडी हॉल एजुकेशनल फ़ाउंडेशन की संस्थापक और सीईओ हैं. 
डॉ. उर्वशी साहनी पिछले 34 सालों से एक सामाजिक उद्यमी, महिला अधिकार कार्यकर्ता और शिक्षाविद् की भूमिका में हैं. 
शिक्षा के बारे में वो कहती हैं, "शिक्षा बदलाव लाने का एक बहुत ताक़तवर हथियार है, लेकिन बदलाव लाने वाली शिक्षा को भी बदलना होगा."
मेहरूनिसा सिद्दिक़ी बॉलीवुड के चर्चित अभिनेता नवाज़ुद्दीन सिद्दिक़ी की मां हैं.
पैंसठ साल की घरेलू महिला मेहरूनिसा सिद्दिक़ी का कहना है कि 'सीखने के लिए कभी भी देर नहीं हुआ करती.'
32 साल की इरा त्रिवेदी लेखिका और एक्टिविस्ट हैं. 
अपने लेखन, शिक्षण और बिना लाभ के कामों के मार्फत, इरा त्रिवेदी लोगों के दिमाग, शरीर और आत्मा को संवेदनशील करने की उम्मीद करती हैं, ताकि वो खुद को इस पूरी क़ायनात का हिस्सा महसूस कर सकें.
इरा कहती हैं, "हम खुद को जितना समझते हैं, उससे कहीं ज़्यादा हैं. हमारी अंदर की शक्ति बहुत ताक़तवर है. अगर हम बाहर की बजाय अपने अंदर झांके और अपने असीमित क्षमताओं को इस्तेमाल कर सकें तो ये दुनिया, वर्तमान से बहुत अलग हो जाएगी."
उद्यमी और 'इम्बाइब' की संस्थापक व सीईओ, 35 साल की अदिति शिक्षा में बदलाव की कोशिश कर रही हैं. 
'इम्बाइब' के मार्फ़त वो तकनीकी और डेटा विज्ञान का इस्तेमाल कर, शिक्षा में क्रांतिकारी बदलाव लाना चाहती हैं. 
वो कहती हैं, "ब्रह्मांड में एक बड़ा बदलाव लाएं. एक सकारात्मक क्रांति का निर्माण करें."
16 साल की प्रियंका रॉय स्टूडेंट हैं और एक साल पहले पश्चिम बंगाल के रानाघाट से दिल्ली चली आईं. अब वो गोविंदपुरी में टीए कॉलोनी में अपनी मां के साथ रहती हैं. 
वो कहती हैं, "मैं पढ़ना और लिखना सीखना चाहती हूं ताकि मैं अपने पैरों पर खड़ी हो सकूं."
31 वर्ष की नित्या थुम्मलशेट्टी फ़ार्चुनापिक्स की निदेशक हैं. 
स्वास्थ्य सेवाओं की उद्यमी और जेंडर एक्सपर्ट नित्या का मानना है कि तकनीकी रचनात्मकता से शिक्षा और स्वास्थ्य में सामाजिक ग़ैरबराबरी को मिटाया जा सकता है. 
वो कहती हैं, "आपको लगातार सवाल पूछना होगा, भले ही आज उनके जवाब पता न हों. अगर आप लगातार सवाल नहीं पूछते हैं तो ये भूलना आसान है कि नाइंसाफ़ी और ग़ैरबराबरी कोई सामान्य बात नहीं है."
तूलिका किरन (47) टीचर और सामाजिक कार्यकर्ता हैं. 
तूलिका पिछले आठ सालों से तिहाड़ जेल में बच्चों को पढ़ाती हैं. वो पत्रकार भी रही हैं. 
वो कहती हैं, "जो आपसे प्यार करते हैं, उनसे नफ़रत न करें. जिस पर भी आप भरोसा करते हैं, उन्हें धोखा न दें."
लेखिका और कवयित्री, 24 साल की रूपी कौर ज़िंदगी से जुड़े मुद्दों पर लिखती हैं. 
भारतीय-कनाडाई लेखिका रूपी चित्रकार भी हैं. वो प्रेम, बिछोह, सदमा, हीलिंग और महिला मुद्दों पर लिखती हैं. 
वो कहती हैं, "हीलिंग का विचार असल में एक अभ्यास का मामला है और आपको लगातार करना होता है."
25 साल की विराली मोदी, विकलांग अधिकार कार्यकर्ता और यूथ अम्बेसडर हैं. 
वो मोटिवेशनल वक्ता, मॉडल और अभिनेत्री भी हैं. वो भारत में रेल को विकलांग लोगों के लिए सुविधाजनक बनाए जाने को लेकर अभियान चला रही हैं. 
भारतीय महिला क्रिकेट टीम की कप्तान मिताली राज (34 साल) का कहना है, "मैं सपने देखती हूं, मैं कड़ी मेहनत करती हूं. मैं तब तक मेहनत करती हूं जब तक संतुष्ट न हो जाऊं." 
बीबीसी हर साल पूरी दुनिया की प्रभावशाली और प्रेरणादायक महिलाओं की कहानियां दुनिया को बताता है. इस साल महिलाओं को शिक्षा, सार्वजनिक स्थानों पर शोषण और खेलों में लैंगिक भेदभाव की बंदिशें तोड़ने का मौका दिया जाएगा.
आपकी मदद से ये महिलाएं असल ज़िंदग़ी की समस्याओं के समाधान निकाल रही हैं और हम चाहते हैं कि आप अपने विचारों के साथ इनके इस सफ़र में शामिल हों.
100Women सिरीज़ से जुड़ी बातें जानने और हमसे सोशल मीडिया पर जुड़ने के लिए आप हमारे 
, 
 और 
 पेज को लाइक कर सकते हैं. साथ ही इस सिरीज़ से जुड़ी कोई भी बात जानने के लिए सोशल मीडिया पर #100Women इस्तेमाल करें.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें
 और 
 पर फ़ॉलो भी कर सकते हैं.)



नज़रिया: क्या रोहिंग्या मसले पर भारत पीठ दिखा रहा है?

अपने मुल्क म्यांमार में वो अनचाहे लोग हैं, उन्हें नागरिकता और बराबरी का दर्जा देने से इनकार किया जाता रहा है और उनके नाम पर लंबे समय से चले आ रहे विद्रोह से उनका जीना मुहाल हो गया है. 
दूसरी तरफ़ बाहरी दुनिया में भी उनका कोई दोस्त नहीं है. अब भारत सरकार भी कह रही है कि देश में रहने वाले रोहिंग्या मुसलमान देश की सुरक्षा के लिए ख़तरा हैं. 
इससे पहले इसी महीने की शुरुआत में एक सरकारी मंत्री ने ये कहकर बड़ा तूफ़ान खड़ा कर दिया था कि भारत से क़रीब 40,000 की रोहिंग्या मुसलमानों की आबादी को वापस भेज दिया जाएगा. हालांकि इसमें वो 16,000 लोग भी शामिल हैं, जिन्हें संयुक्त राष्ट्र ने शरणार्थी के तौर पर पंजीकृत किया है. 
अपने मुल्क में दमन से जान बचाकर भाग रहे रोहिंग्या मुसलमानों को म्यांमार की बहुसंख्यक बौद्ध आबादी में अधिकांश लोग, बांग्लादेश से आए ग़ैरक़ानूनी प्रवासी मानते हैं. वहां इनकी कुल आबादी क़रीब 10 लाख थी. 
म्यांमार में लोगों का मानना है कि 1970 के दशक में रोहिंग्या का आना शुरू हुआ और वो पूरे देश में फैल गए. इनमें अधिकांश बहुत ही नारकीय स्थिति वाले कैंपों में रहते हैं. 
लेकिन भारत सरकार की ये घोषणा ऐसे समय में हुई है, जब बहुतों का मानना है कि ये सही समय नहीं है. इसका कारण है कि म्यांमार के रख़ाइन प्रांत में हिंसा हो रही है और बीते अगस्त से, चार लाख से अधिक रोहिंग्या मुसलमान सीमा पार कर बांग्लादेश चले गए हैं. 
जब भारत सरकार की योजना के विरोध में याचिकाकर्ताओं ने सुप्रीम कोर्ट का दरवाजा खटखटाया तो नरेंद्र मोदी की सरकार ने कहा कि उसके पास इस बात की ख़ुफ़िया जानकारी है कि इस समुदाय के कुछ सदस्यों के तार वैश्विक चरमपंथी संगठनों से जुड़े हुए हैं, जिनमें कुछ संगठन पाकिस्तान के हैं. 
सरकार ने कोर्ट में कहा कि जो शरणार्थी यहां रह रहे हैं, वे राष्ट्रविरोधी और ग़ैरक़ानूनी गतिविधियों में शामिल हैं और वो धार्मिक अशांति का कारण बन सकते हैं. 
विश्लेषक मानते हैं कि म्यांमार के विद्रोही संगठन- अराकान रोहिंग्या सैल्वेशन आर्मी (आरसा) के भूमिगत सदस्यों के ख़तरे से इनकार नहीं किया जा सकता है. 
रख़ाइन प्रांत में जो हिंसा का दौर जारी है, उसकी शुरुआत अगस्त में तब हुई जब हथियारबंद विद्रोहियों ने पुलिस चौकियों पर हमले कर 12 लोगों को मार डाला था. 
रिपोर्टों के अनुसार, इस ग्रुप के पास कम से कम 600 हथियारबंद लड़ाके हैं. बांग्लादेश के अधिकारियों का दावा है कि आरसा के संबंध प्रतिबंधित चरमपंथी संगठन जमात-उल मुजाहिदीन बांग्लादेश (जेएमबी) से हैं. 
जेएमबी को बीते जनवरी में ढाका के एक कैफ़े में हुए हमले का ज़िम्मेदार माना गया था, जिसमें 20 बंधकों की मौत हो गई थी. भारत सरकार मानना है कि आरसा जैसे गुट, क्षेत्रीय सुरक्षा के लिए ख़तरा हो सकते हैं. 
इस कदम का विरोध करने वालों को इस बात पर हैरानी है कि भारत सरकार ने जिन ख़ुफ़िया जानकारियों के आधार पर, भारत में रहने वाले रोहिंग्या शरणार्थियों के संबंध को चरमपंथियों के साथ जोड़ने की बात कही है, वो कितनी भरोसेमंद है.   
विश्लेषकों का कहना है कि भारत लंबे समय से पूर्वोत्तर में विद्रोही गुटों और मध्य भारत में माओवादियों लड़ रहा है और देश में यहां-वहां रह रही रोहिंग्या शरणार्थियों की आबादी की अपेक्षा, राष्ट्रीय सुरक्षा को उनसे ज़्यादा ख़तरा है. 
कुछ लोग इस इस बात पर भी सवाल उठा रहे हैं कि सुरक्षा ख़तरे के नाम पर, कुछ लोगों के अपराध के लिए पूरी रोहिंग्या आबादी को सज़ा देना कहां तक उचित है. 
दूसरी तरफ़ भारत के गृहमंत्री राजनाथ सिंह का कहना है कि रोहिंग्या शरणार्थी नहीं, बल्कि ग़ैरक़ानूनी प्रवासी हैं. 
लेकिन आलोचकों का कहना है कि चूंकि भारत क़ानूनी तौर पर संयुक्त राष्ट्र के उस सिद्धांत के प्रति जवाबदेह है जिसके तहत कोई देश शरण चाहने वालों को ऐसी जगह वापस नहीं भेज सकता जहां उनकी जान ख़तरे में हो. उनका कहना है कि ऐसे में भारत सरकार के इस कदम का समर्थन नहीं किया जा सकता. 
इसके अलावा भारत के संविधान में ये साफ़ तौर पर लिखा है कि 'लोगों के समूह के साथ बर्ताव करने में अंतरराष्ट्रीय क़ानूनों का पालन करने की कोशिश करेगा.'
एशिया में दुनिया के कुल विस्थापित लोगों की एक तिहाई यानी दो करोड़ आबादी है. शरणार्थियों की सुरक्षा के मामले में भारत का एक दिलचस्प रिकॉर्ड रहा है. 
हालांकि भारत संयुक्त राष्ट्र की शरणार्थी संधि 1951 और इसके प्रोटोकॉल का हिस्सा नहीं है और इसकी कोई औपचारिक शरणार्थी नीति नहीं है, फिर भी शरणार्थी मामलों को लेकर संयुक्त राष्ट्र के उच्चायोग के मुताबिक, भारत में कुल दो लाख शरणार्थी हैं. 
इसमें एक लाख चीन से आए तिब्बती और 60,000 श्रीलंका से आए तमिल हैं.  इसी के साथ ही भारत राजनीतिक कारणों से भी शरणार्थियों को आने इजाज़त देता रहा है. 
उदाहरण के लिए 1971 में पाकिस्तान के साथ युद्ध के दौरान पूर्वी पाकिस्तान से आए दसियों हज़ार शरणार्थियों को इसने अपने यहां आने की इजाज़त दी. इस युद्ध में भारत ने मुक्तिवाहिनी लड़ाकों को ट्रेनिंग और समर्थन भी दिया था. इसी युद्ध के बाद बांग्लादेश का जन्म हुआ था. 
रिफ्यूजी इंटरनेशनल के पूर्व अध्यक्ष माइकल गेबाउडन की तरह कई लोगों का मानना है कि भारत ने आंतरराष्ट्रीय शरणार्थी प्रक्रिया पर आंशिक रूप से अविश्वास जताया है, क्योंकि अतीत में शरणार्थियों को इसने लिया है और इसकी वजह से उसकी तारीफ़ भी हुई है. 
साल 2015 में भारतीय शोधकर्ताओं के एक समूह ने कहा था, "भारत में रोहिंग्या की छवि विदेशी, मुसलमान, देशविहीन, संदिग्ध बांग्लादेशी की है जो पूरे देश में फैले हुए हैं. इसकी वजह से उन्हें ग़ैरक़ानूनी, अनचाहा और सिरदर्द माना जाता है."
विश्लेषक सुबीर भौमिक कहते हैं कि इस वजह से भी ये, हिंदुत्ववादी राजनीति करने वालों को अपना जनाधार बढ़ाने का मुद्दा बन गया है. 
वो कहते हैं, "याद करिए, पिछले आम चुनावों में मोदी और उनकी पार्टी ने कैसे बांग्लादेश के ग़ैरक़ानूनी प्रवासियों के मुद्दे को हवा दी थी?"
कई लोग इस बात से भी चिंतित हैं कि रोहिंग्या लोगों को म्यांमार वापस भेजने की बात हो रही है, जहां 'नस्लीय जनसंहार और मानवाधिकार उल्लंघन' के आरोप लग रहे हैं. 
रिफ़्यूजी इंटरनेशनल के डेनियल सुलीवन का कहना है, "किसी देश का ये अधिकार और ज़िम्मेदारी है कि वो सुरक्षा कारणों पर विचार करे लेकिन इसे लोगों के एक पूरे समूह को ऐसी जगह वापस भेजने के मुद्दे से घालमेल नहीं किया जाना चाहिए जहां उनकी जान को ख़तरा और मानवाधिकार उल्लंघन, यहां तक कि मौत का सामना करना पड़े."
ये ऐसी बात है, जिसे भारत को अच्छी तरह समझने की ज़रूरत है. 
(बीबीसी हिन्दी के एंड्रॉएड ऐप के लिए 
 कर सकते हैं. आप हमें 
 और 
 पर फ़ॉलो भी कर सकते हैं.)



#HerChoice: मैंने 'लिव-इन रिलेशनशिप' का बच्चा क्यों पैदा किया

जब प्यार हुआ तो इस बात से कोई फ़र्क़ नहीं पड़ा कि वो ना मेरे देश का था, ना मेरे मज़हब का, ना मेरी जाति का. पर अब हमारे लिव-इन रिलेशनशिप को टूटे एक महीना ही हुआ था और मैं उसके बच्चे की मां बननेवाली थी. 
मेरे सारे दोस्तों को लग रहा था कि मैं पागल हो गई हूं क्योंकि मैं, 21 साल की कुंवारी लड़की, ये बच्चा रखना चाहती थी.
मुझे भी ऐसा ही लग रहा था कि मैं पागल हो जाऊंगी. मन ऐसा घबरा रहा था जैसे कुछ बहुत बुरा होने वाला है. पर जो बुरा होना था वो तो हो चुका था.
मैं 19 साल की थी जब मुस्तफ़ा से मिली. उत्तर-पूर्व के अपने छोटे से शहर को छोड़कर मैंने देश के दूसरे सिरे में एक बड़े शहर में कॉल सेंटर में नौकरी करनी शुरू ही की थी.
मुस्तफ़ा अफ़्रीकी मूल का था. वो 'टॉल, डार्क ऐंड हैंडसम' वाली कैटिगरी में फ़िट बैठता था. उसमें 'स्वैग' था. मेरा जवां दिल उसकी तरफ़ खिंचा चला गया. एक-डेढ़ साल की दोस्ती और के बाद हमने साथ रहना शुरू कर दिया.
मैं क्रिश्चियन हूं और वो मुसलमान. हमें एक दूसरे से प्यार भी था लेकिन शादी की बात सोचने की हिम्मत दोनों में ही नहीं थी.
हम सपनों की उस दुनिया में जी रहे थे जहां आगे की ज़िंदगी के बारे में कुछ भी सोचना बेमानी सा लगता है. उसके बहुत से दोस्त थे जो हमेशा हमारे घर आया करते थे. मैं भी उनसे खुलकर हंसती-बोलती थी. 
पता नहीं क्यों, मुस्तफ़ा के मन में शक़ घर करने लगा. उसे लगता था कि मेरा उसके दोस्तों के साथ अफ़ेयर है और इस बात को लेकर हमारी लड़ाइयां होने लगीं.
धीरे-धीरे ये इतनी कड़वीं हो गईं कि हमारे दिन एक दूसरे पर चीखते-चिल्लाते बीतने लगे. आख़िर हमने ब्रेकअप कर लिया. 
मैं बहुत दुखी रहने लगी, घंटों रोती रहती और इसका असर मेरे काम पर भी पड़ने लगा. मेरी नौकरी छूट गई.
मैंने तय किया कि वापस घर जाऊंगी. अपने इस छोटे से अपार्टमेंट और उसके साथ जुड़े अनुभवों से दूर जाना चाहती थी.
लेकिन मेरी सारी प्लानिंग फेल हो गई जब उस महीने मेरे पीरियड्स नहीं आए. पास की एक दुकान से 'प्रेगनेंसी टेस्टिंग किट' लेकर आई तो मेरा डर सही साबित हुआ. रिज़ल्ट 'पॉज़िटिव' था.
मुस्तफ़ा के साथ रहने के बाद ये दूसरी बार था कि मैं प्रेगनेंट हुई थी. पहली बार उसके दबाव में मैंने अबॉर्शन करवा दिया था. पर इस बार...
मैंने मुस्तफ़ा को फ़ोन कर एक कैफ़े में बुलाया. आमने-सामने बैठ जब उसे बताया तो मुझ पर ही चिल्लाने लगा, कि मैंने सावधानी क्यों नहीं बरती. 
उसने मुझे सैकड़ों वजहें गिनाई और बच्चा गिराने के लिए मनाने की कोशिश की. ये तक कह डाला कि वो यक़ीन कैसे कर ले कि बच्चा उसी का है! 
लेकिन मैंने ज़िद पकड़ ली थी. जब पहला बच्चा गिराया था तो लगा था कि जैसे मैंने किसी का ख़ून किया है. 
दोबारा अपने ही बच्चे का ख़ून करने की हिम्मत मुझमें नहीं थी. ऐसा नहीं कि मुझे डर नहीं लग रहा था. मेरे तो आंसू रुक ही नहीं रहे थे. 
मैं शादीशुदा नहीं थी और न ही मेरे पास कोई अच्छी नौकरी थी.  बच्चे का बाप तो उसे अपना मानने को तैयार तक नहीं था. 
लेकिन साथ ही ऐसा भी लग रहा था कि भगवान शायद मुझे मौक़ा दे रहा है एक नई ज़िंदगी शुरू करने का.
अब तक मैं एक लापरवाह युवा की ज़िंदगी जी रही थी, सबको शक़ था कि मैं एक बच्चे को नहीं पाल पाऊंगी. 
मुझे भी मालूम था कि मेरा रास्ता आसान नहीं है पर अब मेरे पास ज़िम्मेदार होने की एक वजह थी. मेरे अजन्मे बच्चे का प्यार मुझे उसे इस दुनिया में लाने को कह रहा था.
मैंने डरते-डरते अपने परिवार को इस बारे में बताया. उन्हें मुस्तफ़ा के बारे में पहले से पता था लेकिन मेरी प्रेगनेंसी की बात सुनकर वो बहुत गुस्सा हुए. 
वो इस बात से उतने नाराज़ नहीं थे कि मैं शादी से पहले मां बनने जा रही हूं. बल्कि इससे कि वो बच्चा एक काले, विदेशी और उनकी जाति के बाहर के लड़के का था.
मैंने उन्हें भरोसा दिलाया कि मैं सब कुछ ख़ुद संभाल लूंगी. उन्होंने भी दोबारा मदद के लिए नहीं पूछा. 
इस मुश्किल वक़्त में मेरी एक दोस्त ने बहुत मदद की. उसी की स्कूटी चलाकर मैं मेडिकल चेकअप के लिए डॉक्टर के पास जाया करती थी.
अपना ख़र्च चलाने के लिए मैंने एक दुकान में सेल्स गर्ल का काम करना शुरू किया. इस बीच, मुस्तफ़ा ने मुझे मनाने की कोशिशें ज़ारी रखीं पर मेरा फ़ैसला पक्का था.
डिलिवरी वाले दिन मेरी दोस्त मुझे स्कूटी पर बैठाकर हॉस्पिटल ले गई.  एक घंटे बाद सिज़ेरियन ऑपरेशन से मेरे बच्चे का जन्म हुआ.
जब मुझे होश आया तो बच्चा मेरी दोस्त की गोद में था और डॉक्टर मेरे पास खड़ी मुस्कुरा रही थीं. मैं बहुत ख़ुश थी. लग रहा था सब ठीक होने वाला है. 
शाम को मुस्तफ़ा भी हॉस्पिटल आया. उसने बच्चे को गोद में उठाया और अपने दोस्तों को फ़ोन करके बताया कि वो एक बेटे का पिता बन चुका है. 
मुस्तफ़ा को इतना खुश देख मैं हैरान रह गई. पर वो अब भी अपने परिवार को इस बारे में बताने की हिम्मत नहीं कर पा रहा था. 
उसने दोबारा रिश्ता शुरू करने की बात कही. वो बच्चे को मुस्लिम नाम भी देना चाहता था. लेकिन मैंने इनकार कर दिया और अपने बच्चे को क्रिश्चियन नाम दिया.
मैं मुस्तफ़ा पर भरोसा नहीं कर पा रही थी. कुछ दिनों बाद मेरी मां और कज़िन भी मेरे पास आ गए. अब मैं अकेली नहीं थी.
अगले साल मुस्तफ़ा भारत से अपने देश लौट गया और फिर मेरी ज़िंदगी में कभी वापस नहीं आया. 
अब मैं 29 साल की हूं और मेरा बेटा छह साल का होने जा रहा है. ये व़क्त बहुत मुश्किल था पर उसे बड़ा करते-करते मैं और निडर हो गई हूं.
मैं लोगों को बेझिझक बताती हूं कि मेरी शादी नहीं हुई और मेरा एक बेटा है. उससे भी कहती हूं कि अगर कोई उसके पापा का नाम पूछे तो वो मुस्तफ़ा बताए. 
मुझे अपने फ़ैसले पर कोई पछतावा नहीं है. मैं ख़ुश हूं.  मेरा बेटा अब मेरी मां के घर में रहता है क्योंकि मैं यहां अपना करियर बना रही हूं.
अब पार्टियों और इवेंट्स में गाना गाती हूं. पैसे जमा कर अपने बेटे का भविष्य सुरक्षित बनाने की कोशिश कर रही हूं. वो बहुत ही प्यारा बच्चा है. 
मुस्तफ़ा के साथ मेरा रिश्ता हमेशा के लिए ख़त्म हो गया लेकिन ये हमेशा ख़ास रहेगा. इस रिश्ते से मैंने जीना सीखा है. 
मैं सब कुछ भुलाकर आगे बढ़ने की कोशिश कर रही हूं. मैं दोबारा प्यार करना चाहती हूं. शादी भी. लेकिन जल्दबाज़ी नहीं है. 
किस्मत में होगा, तो ये भी हो जाएगा.
(बीबीसी हिन्दी के एंड्रॉएड ऐप के लिए 
 करें. आप हमें 
और 
 पर भी फ़ॉलो कर सकते हैं.)



#HerChoice: 'मैं गैर-मर्दों के साथ फ़ेसबुक पर चैट करती हूं'

जब पहली बार फ़ेसबुक पर उसका मैसेज आया तो चौंक गई थी. दिल धक्क से रह गया. पति घर पर नहीं थे फिर भी लगा कोई चोरी कर रही हूं. एक ऑनलाइन मैसेज को खोलने से पहले भी इधर-उधर देखा कि कोई देख तो नहीं रहा.
खुद पर हंसी भी आई. सोचा, 'कितनी बेवकूफ़ हूं, घर में अकेली बैठी हूं, किससे डर रही हूं.'
उसने लिखा था - "हाई, मैं तुमसे फ़्रेंडशिप करना चाहता हूं.''
पढ़कर मुंह पर मुस्कुराहट आ गई. फिर झेंप भी हुई.
'एक अनजान आदमी के इंटरनेट पर आए मैसेज में क्यों दिलचस्पी लूं मैं?'
पति का ख़याल आते ही एक टीस सी उठी मन में. कोफ़्त भी हुई.
ये इनकी बेरुखी ही है कि एक अनजान आदमी का लिखा 'हाई' भी मेरे दिल में गुदगुदी कर सकता है.
एक बार को शायद उसे जवाब ना भी देती. लेकिन इन पर इतना गुस्सा था कि तुरंत लिख भेजा - 'हाई!'
बीबीसी की 
 भारतीय महिलाओं की वास्तविक जीवन की कहानियां हैं.
ये कहानियां 'आधुनिक भारतीय महिला' के विचार और उसके सामने मौजूद विकल्प, उसकी आकांक्षाओं, उसकी प्राथमिकताओं और उसकी इच्छाओं को पेश करती हैं.
पता नहीं उसे कैसे ये ग़लतफ़हमी हो गई कि मैं एयरहोस्टेस हूं. चाहती तो उसे सच बता देती, लेकिन मुझे भी मज़ा आ रहा था.
बचपन से सबको कहते सुना था कि मैं बहुत सुंदर हूं.
दूध जैसा रंग, बड़ी-बड़ी आंखें, तीखे नैन-नक्श, छरहरी काया. लेकिन घर वालों को तो शादी की पड़ी थी. जो पहला लड़का समझ में आया, उसी के साथ चलता कर दिया.
लेकिन उस आदमी को न रोमांस से मतलब है, न मेरी भावनाओं से.
मुझे लगता था कि शादी के बाद पति मुझे आंख भरकर देखेंगे, रूठूंगी तो मनाएंगे, सरप्राइज़ देंगे और कुछ नहीं तो सुबह मेरे लिए एक कप चाय ही बना देंगे!
पर एकदम मशीन की तरह है उनकी ज़िंदगी - सुबह उठो, दफ़्तर चले जाओ. दस बजे आओ, खाना खाओ, सो जाओ.
ऐसा नहीं है कि मुझे समझ नहीं आता कि वो मसरूफ़ हैं लेकिन अपनी पत्नी को प्यार से निहारने या उसे गले लगाकर प्यार के दो शब्द बोलने में कितना वक़्त लगता है!
लेकिन मेरे पति में या तो ऐसी भावनाएं ही नहीं हैं और या फिर उन्हें ज़ाहिर करना उनकी मर्दानगी को सूट नहीं करता.
सेक्स कर लेंगे, लेकिन रोमांस नही. एक साल की शादी में हमने आज तक फ़ोरप्ले नहीं किया!
मैं कितना भी अच्छा खाना बना दूं, घर को कैसा भी रखूं, कभी तारीफ़ का एक शब्द नहीं बोलते. पूछो तो कह देंगे 'ठीक है'.
इन्हीं सब ख़यालों में खोई हुई थी कि आकाश ने दोबारा पिंग किया. वो मेरी फ़ोटो देखना चाहता था.
इंटरनेट की दुनिया मेरे लिए नई थी. फ़ेसबुक पर अकाउंट भी इन्होंने बनाया था. फ़्रेंड रिक्वेस्ट एक्सेप्ट करना भी इन्होंने ही सिखाया था.
लेकिन फ़ोटो डालने से डर लगता था. सबको कहते सुना था कि लोग इंटरनेट से फ़ोटो चुराकर पॉर्न साइट्स पर डाल देते हैं.
लेकिन आकाश मुझे देखने के लिए बेचैन था.
कुछ दिन तक मैंने टालमटोल की. फिर उसे बता दिया कि मैं वो एयरहोस्टेस नहीं हूं.
लेकिन उसने और ज़्यादा ज़िद पकड़ ली. भेज भी देती पर एक भी ढंग की फ़ोटो नहीं थी मेरे पास!
आकाश ख़ुद भी शादीशुदा था. तीन साल का बेटा था उसका.
मल्टीनेशनल कंपनी में काम करता था. विदेश जाता रहता था. ख़ूब पार्टियां होती थीं जिनमें लड़कियों का सिगरेट-शराब पीना आम बात थी. मेरे लिए ये नई तरह का रोमांच था.
उसकी पत्नी भी किसी बड़ी कंपनी में काम करती थी. उसने बताया कि वे एक-दूसरे को ज़्यादा वक़्त नहीं दे पाते.
एक दिन बोला कि "मैं आज बहुत दुखी हूं और मेरी पत्नी इसलिए बात नहीं कर पाई कि वो मीटिंग में है."
मैं उसका दर्द समझ सकती थी.
हम रोज़ बात करते. बहुत मज़ा आता था.
यह सब मेरे साथ पहली बार हो रहा था. एक समय तो ऐसा आया कि मुझे सुबह से ही एक्साइटमेंट होने लगता कि जल्दी से काम ख़त्म करूं तो बात करेंगे.
एक दिन बोला "वेबकैम पर आओ." मैं घबराकर ऑफ़लाइन हो गई, लगा मैं तो अभी नहाई भी नहीं. ऐसे देखेगा तो क्या सोचेगा.
लेकिन अब उसने मुझे देखने की रट पकड़ ली थी.
कुछ समझ नहीं आया तो मैंने उसे अवॉइड करना शुरू कर दिया.
उसके ऑनलाइन होने के समय मैं ऑफ़लाइन हो जाती. कुछ दिन ऐसा चला फिर एक दिन चिढ़कर उसने मुझे ब्लॉक कर दिया.
हमारा कोई रिश्ता नहीं था लेकिन फिर भी उसका जाना मेरी ज़िंदगी को और ख़ाली बना गया.
खुद पर गुस्सा आने लगा कि मैं नौकरी क्यों नहीं करती. पैसे कमाती तो अपनी मर्ज़ी से फ़ैसले ले सकती थी.
इसके बाद कुछ समय तक मैंने किसी से बात नहीं की, लेकिन दिमाग़ में हमेशा आकाश की बातें घूमती रहतीं. याद आता कि उसके साथ दिन कितनी जल्दी गुज़र जाता था. बेवजह मुस्कुराती रहती थी.
देखा जाए तो इसका सबसे बड़ा फ़ायदा मेरे पति को मिला. उनके कुछ किए बग़ैर ही मेरी ज़िंदगी का वो गैप भर गया जो उन्हें नज़र नहीं आता था.
और सोचा जाए तो मैं कुछ ग़लत तो कर नहीं रही थी. न मैंने किसी को धोखा दिया, न किसी ग़ैर मर्द के साथ सोई. बस बातचीत की जिससे मुझे याद रहे कि मैं सिर्फ़ किसी की पत्नी नहीं बल्कि एक इंसान भी हूं जिसकी अपनी कुछ ज़रूरतें हैं.
अब क्या करूं, क्या नहीं, इसी असमंजस में कुछ दिन और गुज़र गए.
फिर एक दिन ऐसे ही एक लड़के का प्रोफ़ाइल दिखा. शक्ल-सूरत अच्छी थी. पता नहीं मेरे दिमाग़ में क्या आया कि मैंने उसे फ़्रेंड रिक्वेस्ट भेज दी.
उसने पूछा कि "आप तो शादीशुदा हो, आपने मुझे रिक्वेस्ट क्यों भेजी?"
मैंने कहा - "क्यों? शादीशुदा लड़कियां क्या दोस्त नहीं बनातीं?''
बस बातचीत बढ़ती गई. मैं आज तक उसके संपर्क में हूं.
इसी तरह एक दिन मैंने फ़ेसबुक पर एक प्रोफ़ाइल देखा जिसकी वॉल पर कुछ फ़िल्म एक्टर्स के फ़ोटो लगे थे. मुझे लगा कि ये आदमी बड़ा 'फ़न्ने ख़ां' है. इसकी वॉल पर मज़ेदार चीज़ें देखने को मिलेंगी.
मैंने उसे फ़्रेंड रिक्वेस्ट भेज दी. उसने एक्सेप्ट भी कर ली.
ऐसे ही जिंदगी गुज़र रही थी कि मेरी बेटी हो गई. इसके बाद चीज़ें ठहर सी गईं. पहले दो साल तो होश ही नहीं आया कि मैं कहां हूं.
अब बेटी तीन साल की हो गई है लेकिन अब भी अपने लिए टाइम निकालना मुश्किल है.
लगता है कि किसी से बात करूं, लेकिन जैसे ही फ़ोन उठाओ, वो आ जाती है वीडियो देखने.
कभी कभी तो बहुत फ़्रस्ट्रेशन होता है कि ये क्या चल रहा है. बस एक मां और पत्नी बन कर रह गई हूं.
इसलिए मैंने तय किया है कि अपनी बेटी के साथ ये नहीं होने दूंगी. उसे कुछ बनाऊंगी ताकि वो अपनी ज़िंदगी अपनी शर्तों पर जी सके.
(यह कहानी एक महिला की ज़िंदगी पर आधारित है जिनसे बात की
ने. महिला के आग्रह पर उनकी पहचान गुप्त रखी गई है. इस सिरीज़ की प्रोड्यूसर दिव्या आर्य हैं.)
(बीबीसी हिन्दी के एंड्रॉएड ऐप के लिए 
 करें. आप हमें 
 और 
पर भी फ़ॉलो कर सकते हैं.)



#HerChoice आख़िर क्यों मैंने एक औरत के साथ रहने का फ़ैसला किया?

मैं और मेरी सहेली लेस्बियन नहीं हैं. यानी हम एक-दूसरे से शारीरिक रूप से आकर्षित नहीं हैं. हमारा आकर्षण रूहानी है. इसीलिए हम क़रीब 40 साल से साथ रह रहे हैं.
अब 70 के हो चले हैं. जब साथ रहने का फ़ैसला किया तब क़रीब 30 के थे.
जवानी के उन दिनों में रोमांच से ज़्यादा सुकून की तलाश थी. मुझे भी और उसे भी. 
मेरे और मेरी सहेली के एक साथ रहने के फ़ैसले की ये सबसे बड़ी वजह है.
हम दोनों एक-दूसरे से बिल्कुल अलग हैं.
मुझे इस उम्र में भी चटख रंग पसंद आते हैं. लिपस्टिक लगाना सुहाता है, लेकिन उसको फीकी चीज़ें ज़्यादा पसंद आती हैं. 
उम्र 70 की होने को है फिर भी मैं तो हील वाली सैंडिल पहनती हूं और वो हर व़क्त डॉक्टर्स स्लीपर पहनकर घूमती है.
मैं टीवी देखती हूं तो वो मोबाइल में घुसी रहती है. कहती है, 'बुढ़ापे में तुमने क्या रोग पाल लिया है.'
यही हमारी ज़िंदगी है. थोड़ी सी नोक-झोंक और अपने तरीके से जीने की पूरी आज़ादी.
हम दो लोग एक घर में तो रहते हैं, लेकिन हमने एक दूसरे की दुनिया को अनछुआ ही छोड़ रखा है. 
आजकल की शादियों में शायद इतना खुलापन ना हो. उम्मीदें अक़्सर ज़्यादा होती हैं तो रिश्ते उनके बोझ तले कमज़ोर होकर टूट भी जाते हैं.
वैसे मेरी शादी भी टूटी, पर जीवन का वो अध्याय अब बीत गया, उसके पन्ने पलटना मुझे पसंद नहीं.
बच्चे बड़े हो गए हैं और अपनी ज़िंदगी में आगे बढ़ गए हैं.
मेरी सहेली तो हमेशा अकेले रहने में यक़ीन करती थी. बल्कि अब भी करती हैं. हम साथ हैं भी और नहीं भी. 
इतने साल बाद भी कई बार ऐसा होता है कि हमें एक-दूसरे की कोई नई आदत पता चल जाती है. 
यही हमारे रिश्ते की ख़ूबसूरती है. हम आज भी एक-दूसरे को पूरी तरह नहीं जानते हैं और यही वजह है कि 'चार्म' बना हुआ है. 
लोग हमसे पूछते हैं कि आप दोनों बोर नहीं हो जातीं सिर्फ़ एक-दूसरे को देखकर?  लेकिन सच तो ये है कि हम एक-दूसरे से बहुत कम बात करते हैं.
हम एक घर में तो रहते हैं, लेकिन कई बार ऐसा होता है कि हम सिर्फ़ खाने की मेज़ पर मिलते हैं और फिर अपने-अपने काम पर लग जाते हैं.
जब हम नौकरी करते थे तभी से ये आदत है, जो आज भी जस की तस बनी हुई है.
शुरू-शुरू में जब कामवाली आती थी तो बड़े पसोपेश में रहती थी. 
रोज़ पूछती थी कि क्या हमारा कोई रिश्तेदार नहीं है? कोई अपना जो अभी जवान हो और हमारे साथ रह सके?
मैं उससे बहस नहीं करना चाहती थी. उसे क्या समझाती कि रिश्तेदारों और दोस्तों के मामले में हम बहुत धनी हैं, लेकिन एक-दूसरे के साथ रहने की ये ज़िंदगी सोच-समझकर चुनी है. 
वो हमें हर रोज़ डराती थी कि कोई मारकर चला जाएगा, घर में चोरी हो जाएगी...
मैं उसकी बातें सुनकर हंसती थी. एक दिन उसको बैठाकर कह डाला कि हमारे पास कुछ भी ऐसा नहीं है जो चोर यहां आए और खुश होकर जाए. 
चोर अगर आएगा भी तो सफ़ेद-भूरे रंग से पुती हमारे घर की दीवारों को देखकर समझ जाएगा कि यहां कैसे लोग रहते हैं. 
मेरी बात उसे कितनी समझ आई ये तो नहीं पता, लेकिन समय-समय पर वो हमारे इस तरह रहने पर अफ़सोस ज़रूर जता देती है.
सच ये है कि हमारी ज़िंदगी वैसी ही है जैसी हमने सोची थी.
मैं आराम से उठती हूं. हमारी ज़िंदगी में हड़बड़ी नहीं है.
मैं कभी नहीं चाहती थी कि जब मैं सुबह सोकर उठूं तो अपने अलावा हर चीज़ की टेंशन मेरे दिमाग में रहे.
इसका ये मतलब बिल्कुल नहीं है कि रिश्तों की ज़िम्मेदारी से बचने के लिए हम दोनों ने ये फ़ैसला किया.
हमारे घर आने वालों को या जिनसे हम मिलते हैं उन्हें लगता है कि हम पर कोई ज़िम्मेदारी नहीं है तो हम मज़े में हैं, लेकिन क्या अपनी ज़िम्मेदारी कम होती हैं?
हम दोनों अपनी ज़रूरतों के लिए किसी का मुंह नहीं ताकते. हम ख़ुद की ज़िम्मेदारी तरीके से निभाते हैं.
पहले लोगों को लगता था कि हम साथ रहते हैं तो कुछ गड़बड़ ज़रूर है. हमारे बीच में कुछ और है. पर लोगों की सोच को ठीक करना या अहमियत देना मेरी फ़ितरत नहीं है.
मैं सिंदूर लगाती हूं, बिछिया पहनती हूं, नाक में सोना भी पहनती हूं. 
जब तक दिल कर रहा है पहनूंगी, मन भर जाएगा तो नहीं पहनूंगी. 
इस रिश्ते में रहते हुए जो एक बात समझ आई वो ये कि आप ज़िंदगी तो किसी के भी साथ बिता सकते हैं, लेकिन जी उसी के साथ सकते हैं जो आपके साथ तो रहे, लेकिन आप में घुसे नहीं.
लोगों को हमारी संतुलित ज़िंदगी बड़ी अजीब लगती है.
समझ ही नहीं आता कि दो सहेलियां हैं, अपना खा रही हैं, रह रही हैं. न तो किसी से कुछ मांगती हैं, न कहती हैं, अपने में रहती हैं. इसमें ग़लत क्या है... ये अजीब क्यों है?
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#HerChoice : जब मेरे पति ने मुझे छोड़ दिया, तब मैंने खुद से प्यार करना सीखा

उस रात जब मेरे पति घर से बाहर निकले, तो मुझे ऐसा लगा कि जैसे मेरी दुनिया ही तबाह हो गई है.
उस तबाही की आवाज़ कहीं सुनाई नहीं दी, उसकी जगह एक भयानक चुप्पी ने ले ली.
मैं अपनी 10 साल की बेटी के साथ खड़ी उन तस्वीरों और यादों को देख रही थी जो पिछले 17 साल में हमने साथ में संजोए थे.
मैंने कई बार उनसे बात करने की कोशिश की, लेकिन हर बार उन्होंने यही जवाब दिया कि हमारी शादी अब ख़त्म हो चुकी है. 
उन्होंने इसकी कोई वजह नहीं बताई, ना ही उन्हें इसका कोई पछतावा था.
बाद में मुझे उनके दोस्तों के ज़रिए मालूम चला कि वे अपने साथ काम करने वाली एक महिला के साथ रिलेशनशिप में हैं.
उन हालात को बयां करने के लिए 
 कोई मुनासिब शब्द नहीं है. मैं अब और जीना नहीं चाहती थी. मैंने खूब सारी दवाईयां एक साथ खाईं. 
शायद मैं मर जाती, लेकिन जाने कैसे मैं बच गई. मैंने उनके आगे कभी अपनी ज़िंदगी की कल्पना ही नहीं की थी, मैंने अपनी शादी के आगे कभी कुछ सोचा ही नहीं था.
मैं अपने प्यार को किसी दूसरी महिला के साथ नहीं देख सकती थी. मैं इस सच्चाई को स्वीकार नहीं करना चाहती थी. 
मैं अपने जीवनसाथी को दूसरी महिला के साथ बांटने के लिए तैयार नहीं थी.
मैं जलन और दुख से घिरी हुई थी. मैं उस महिला को कोस रही थी, जबकि मैं यह भूल गई थी कि मेरे पति का भी इसमें उतना ही योगदान है.
मैं यह भी समझ रही थी कि यह सबकुछ एक पल में नहीं हुआ. बीती कई यादें मेरे दिमाग में चलने लगीं और मैं उन्हें एक-एक कर जोड़ने लगी.
मैंने खुद की तरफ़ देखना शुरू किया और मुझे लगा कि मैं खूबसूरत नहीं हूं ना ही मैं ज़्यादा पैसे कमाती हूं.
, यह बात मेरे लिए बदलकर ऐसी हो गई कि 
, यह बदलकर हो गया 
मैं उनकी शहरी गर्लफ्रेंड के सामने किसी गांव की गंवार जैसा महसूस करने लगी.
वो मुझे कहते, 'तुम्हें तो अंग्रेजी बोलनी तक नहीं आती, कौन तुम्हे नौकरी पर रखेगा?'
मैं ना सिर्फ़ उनकी नज़रों में गिर रही थी बल्कि मैं खुद की नज़रों में भी अपने आप को कमतर महसूस करने लगी. मुझे लगने लगा कि मैं उनके लायक हूं ही नहीं.
मैं घर का हर एक काम संभालती, बाज़ार से सामान खरीदने से लेकर घर के बीमार की देखभाल करने तक सभी काम मैं संभालती.
उन्होंने मुझे बाहर ले जाना बंद कर दिया, ना किसी पार्टी में ना डिनर में और ना ही किसी सामाजिक समारोह में.
जिस इंसान को मैंने सबसे ज़्यादा प्यार किया, वहीं मुझे त्याग रहा था, खुद से दूर कर रहा था. धीरे-धीरे, हमारे बीच जो प्रेम था वह ख़त्म होता चला गया.
मुझे इस प्रेम के ख़त्म होने का एहसास हुआ तो मैंने इसे वापिस पाने की कोशिशें करने लगी, लेकिन कामयाब ना हो सकी, और एक रात वो घर से निकल गए.
घर से चले जाने के बाद वो किसी दूसरे घर में रहने लगे और मैंने अपनी बेटी और ससुरालवालों के साथ उसी घर में रहना जारी रखा.
ऐसा नहीं है कि मेरे ससुराल वाले मुझे वहां रखना चाहते थे, बस उन्हें एक उम्मीद थी कि शायद मेरे वहां रहने से वो वापिस लौट आएंगे.
दरवाज़े पर होने वाली हर एक दस्तक पर मैं दौड़कर देखने जाती लेकिन वहां कभी कूरियर वाले का चेहरा या नौकर को पाकर निराश हो जाती.
मैंने अपनी पूरी ज़िंदगी ही उनके आस-पास बुन ली थी, मेरी उम्र इसी में गुज़र चुकी थी. यह वक्त एक नई शुरुआत करने का नहीं था.
अपने रिश्ते को बचाने के लिए मैंने कई बार सोचा, मैं खुद से लड़ती रहती. मेरी मानसिक हालत को समझने के लिए मेरी बेटी बहुत छोटी थी.
इन सब वजहों से मेरी सेहत बहुत खराब रहने लगी. मैं चाहती थी कि उनके कंधे पर सिर रखकर आराम कर सकूं. 
मुझे उनकी ज़रूरत महसूस होती, मैं चाहती कि जो घाव उन्होंने मुझे दिए थे वो उसपर मरहम लगा सकें. उन्होंने कोर्ट में तलाक़ की अर्ज़ी डाल दी. 
तमाम मुश्किल हालातों के बीच मैंने वह केस लड़ा. मुझे यह समझने में तीन साल लग गए कि जिस रिश्ते को बचाने की मैं कोशिश कर रही हूं वह तो कब का मर चुका है.
मैं उस इंसान के लिए यह सब कर रही हूं जिसका मेरी ज़िंदगी में कोई अस्तित्व ही नहीं है. अंत में मैं थक गई. 
मैं थक गई कोर्ट के चक्कर काटते-काटते, वकीलों के सवालों के जवाब देते-देते और कानूनी खर्चों को उठाते-उठाते. 
आख़िरकार मैं आपसी सहमति से तलाक़ लेने के लिए तैयार हो गई. 
मैंने अपनी नई पहचान को स्वीकार कर लिया, 
 एक ऐसा उपनाम जिसे हमारे हमारे रूढ़िवादी समाज में इज्ज़त के साथ नहीं देखा जाता.
मैं उस वक्त 39 साल की थी. मेरे लिए सबसे पहली चुनौती एक नया घर खोजने की थी. मुझे कई सवालों का सामना करना पड़ा, जैसे तुम्हारे पति कहां हैं? 
वे क्या काम करते हैं? मैं इन सवालों के लिए तैयार नहीं थी. मैं दोबारा उन पुरानी कड़वी यादों में नहीं जाना चाहती थी. मेरी दोस्तों ने मुझे इससे बाहर निकलने में मदद की. 
वो मेरी ज़िंदगी में किसी फ़रिश्ते की तरह आईं. उन्होंने मुझे हिम्मत दी और 'सिंगल मदर' बनने के लिए तैयार किया. यह सब इतना आसान नहीं था.
मेरे पति ने तलाक़ लेने के तुरंत बाद अपनी उस सहयोगी के साथ शादी कर ली. मैं जब भी उन्हें साथ देखती, मेरे घाव दोबारा हरे हो जाते.
उसी मुश्किल वक्त में मेरे माता-पिता का निधन भी हो गया.  मेरी ज़िंदगी में सिर्फ़ दो ही चीज़ें बाकी रह गईं, मेरी नौकरी और मेरी बेटी. 
मैं अपने करियर पर ध्यान देने लगी और धीरे-धीरे कॉरपोरेट घरानों की सीढ़ियां चढ़ने लगी. मैं पढ़ने और अपने विचारों को ब्लॉग के रूप में लिखने में व्यस्त रहने लगी. 
मैंने खुद को अपने पसंदीदा शौक यानि 
 में व्यस्त कर लिया. अपने पति के लिए खाना बनाने की बजाए अब मैं अपने दोस्तों के लिए खाना बनाने लगी.
मैं पार्टियां करने लगी, छोटी-छोटी ट्रिप पर जाने लगी और नई यादों को संजोने के लिए तस्वीरें खींचने लगी.
अपने पति की कमी को पूरा करने के लिए मैंने वर्चुअल दुनिया यानि सोशल मीडिया पर कई दोस्त बनाने शुरू कर दिए.
इस वर्चुअल दुनिया ने मुझे आभास कराया कि मेरे आसपास का संसार कितना बड़ा है. 
मेरा अकेलापन फेसबुक पर मेरी पोस्ट पर आने वाले लाइक और कमेंट्स से दूर होने लगा.
मैं एक ऐसे संगठन के साथ जुड़ गई जो गरीब-अनाथ बच्चों के लिए काम करता है, इससे मुझे बहुत ज़्यादा सकारात्मक ऊर्जा मिली.
मैं एक बार फ़िर अपनी ज़िंदगी जीने लगी, मुझे अपनी ताकत का एहसास होने लगा और मैंने अपनी पीएचडी भी पूरा कर ली.
जो कुछ भी मेरी ज़िंदगी से चला गया था, मैं उन तमाम पलों को वापिस हासिल करने लगी. 
शर्म महसूस करने की जगह, मैंने लोगों से मिलना और शादियों में जाना शुरू कर दिया. इतना ही नहीं, मैंने सुंदर साड़ियां पहननी शुरू कर दी. 
मैं उन लोगों को सीधा जवाब देना चाहती थी जो यह सोचते थे कि एक अकेली तलाक़शुदा महिला को हमेशा दुखी रहना चाहिए.
ऐसे लोग मुझे देखकर अपनी आंखे बड़ी कर लिया करते, लेकिन इससे मेरे आंखों की चमक और ज़्यादा बढ़ जाती.
मैंने अपना खुद का घर बना लिया और ऑफिस ट्रिप पर कई देशों की यात्राएं भी की.
चार साल बाद, मुझे एक बड़ा फ़ैसला करना था. एक नई नौकरी के सिलसिले में मुझे अपना शहर छोड़कर दूसरी जगह जाना था. मैंने नए शहर में बसने का फ़ैसला कर लिया.
मैंने एक स्वतंत्र महिला के रूप में दोबारा जन्म लिया. आज मुझे किसी के कंधे की ज़रूरत नहीं. 
मैं अकेले चल सकती हूं, पूरे आत्मविश्वास के साथ, चाहे अंधेरा कितना ही घना क्यों न हो!



#HerChoice अपने प्रेम संबंधों के लिए मां-बाप ने मुझे छोड़ दिया

एक लड़की ने कैसे अपनी ज़िंदगी और प्यार को जिया होगा जब उसके माता-पिता ने ही उसे छोड़ दिया? पढ़िए, ऐसी एक लड़की की सच्ची कहानी बीबीसी की सिरीज़ #HerChoice की तीसरी कड़ी में. 
जैसे कोई खाना पसंद न आने पर या कोई कपड़ा फ़िट न होने पर आप उसे छोड़ देते हैं, उसी तरह मुझे भी छोड़ दिया गया. मेरे माता-पिता ने मुझे बचपन में ही अकेला छोड़ दिया. 
क्या वो मर गऐ थे? नहीं! मैं कोई अनाथ नहीं हूं और यही बात मेरे लिए और दर्दनाक है. 
मेरे माता-पिता ज़िंदा हैं और उसी गांव में रहते हैं जहां मैं रहती हूं लेकिन वो मुझसे अनजानों जैसा व्यवहार करते हैं. 
जब मैं पालने में ही थी तब उन्होंने मुझे छोड़ने का फ़ैसला कर लिया. 
उस उम्र में मैं या तो खिलखिलाकर हंस सकती थी या भूख लगने पर रोते हुए किसी के लोरी सुनाकर चुप कराने का इंतज़ार कर सकती थी.  
एक बच्चा जो उस वक्त बोल नहीं सकता और जिसे पता ही नहीं कि कुछ खो देने या दुखी होने का मतलब क्या है. 
मेरे पिता ने मेरे जन्म के तुरंत बाद मेरी मां को छोड़ दिया और किसी अन्य महिला से शादी कर ली, और बाद में उनके अपने बच्चे भी हुए.
इसके बाद मेरी मां भी मुझे छोड़कर चली गई. उन्हें भी किसी और पुरुष से प्यार हो गया. 
और मैं? मैं तो ये भी नहीं जानती मुझे किस प्यार को याद करना चाहिए, क्योंकि मुझे तो किसी का प्यार मिला ही नहीं.  
मेरे मामा ने तरस खाकर मुझे पाला. जब मैं इस लायक हो गई कि चीज़ों को समझ सकूं, तो उन्होंने ही मुझे मेरे माता-पिता से मिलाया.
मैंने उन्हें उदासी भरी नज़रों से देखा. मुझे लगा कि वो मुझे खींचकर अपने गले से लगा लेंगे लेकिन उन्होंने मुझे ऐसे देखा जैसे मैं कोई अनजान थी. 
यह साफ़ था कि मैं इनमें से किसी की औलाद नहीं थी. 
इसलिए मेरे मामा ने मुझे एक एनजीओ द्वारा चलाए जा रहे हॉस्टल में डाल दिया. मुझे इसका अंदाज़ा बिलुकल नहीं था कि वहां भी मेरे लिए एक सदमा इंतज़ार कर रहा है. 
मेरे पिता ने मेरी सौतेली बहन को भी उसी हॉस्टल में डाला था और उसे देखकर मुझे रोज एहसास होता कि मैं एक अनचाही औलाद हूं. 
मेरे मन में उसे लेकर कोई बुरी भावना नहीं है. हम अक्सर बातें करते हैं. हम दोनों एक दूसरे की सच्चाई से वाकिफ़ हैं. 
फिर भी यह दर्दभरा था. मेरे पिता अक्सर उससे मिलने आते हैं और उसे छुट्टियों में घर लेकर जाते हैं. 
मैं चुपचाप इंतज़ार करती और देखती कि क्या वो मुझे भी घर चलने के लिए बुलाएंगे. 
लेकिन,  मेरा इंतज़ार हमेशा बेकार चला जाता है. वे मेरी तरफ़ देखते तक नहीं हैं. 
मुझे नहीं पता वे मुझसे प्यार करते भी हैं या नहीं, या मेरी सौतेली मां मुझे अपने घर लाने की इजाज़त देंगी या नहीं. 
मैं उनकी नज़रों के सामने से हट जाती हूं और अकेले में रोती हूं. 
दूसरे बच्चों की तरह मुझे छुट्टियों का इंतज़ार नहीं होता है. मेरे लिए छुट्टियों का मतलब है पैसा कमाने के लिए खेतों में काम करना. नहीं तो मुझे खाना भी नहीं मिल पाएगा.
कभी-कभी, मैं जानवर भी चराती हूं. मैं अपनी मजदूरी मामा के परिवार को दे देती हूं. उसके बदले वो मुझे खाना और रहने की जगह देते हैं.  स्कूल के लिए ज़रूरत के स्टेशनरी सामानों के लिए भी पैसा तभी मिलता है.
बावजूद इन सबके,  मैं अब भी अपने माता-पिता को प्यार करती हूं. मैं उनसे नाराज़ नहीं हूं. 
मैं उनके प्यार के लिए तड़पती हूं. मैं उनके साथ त्योहार मनाते हुए सपने देखती हूं. लेकिन, उन दोनों के अपने-अपने साथी और परिवार हैं. 
मुझे उनकी दहलीज पर क़दम रखने की इजाज़त नहीं है. मुझे ऐसी कोशिश करने में भी डर लगता है. 
इसलिए, त्योहार आते हैं और चले जाते हैं. परिवार के साथ त्योहार मनाना एक ऐसा सुख है जो मुझे नहीं मिल सकता. 
मैं बस त्योहारों की कहानियां सुनती हूं जो मेरे दोस्त मुझे बताते हैं. उनकी छुट्टियां बिल्कुल मेरे सपनों जैसी होती हैं. 
मेरे दोस्त ही मेरे असली भाई-बहन हैं जिनके साथ मैं अपनी खुशी और दुख ज़ाहिर कर सकती हूं. 
मैं उनसे अपनी बातें कहती हूं और जब मैं अकेले खुद से लड़ते-लड़ते थक जाती हूं तो वो मेरा ख्याल रखते हैं. 
हॉस्टल की वॉर्डन मेरी असली मां की तरह हैं. उनके साथ ही मैं 'मां के प्यार' को समझ पाई हूं. 
जब मेरे दोस्त बीमार पड़े तो वॉर्डन ने उनके परिवार को बुलाया लेकिन मेरे लिए, वो ही परिवार हैं. 
वो मेरे लिए जितना कर सकती हैं वो उतना करती हैं. मुझे सबसे अच्छे कपड़े देती हैं. मुझे उस वक्त बहुत ख़ास महसूस होता है. मुझे लगता है जैसे मुझे भी कोई प्यार करता है. 
लेकिन, ज़िंदगी की कुछ छोटी-छोटी खुशियां होती हैं जिनके बिना मैंने जीना सीख लिया है. जैसे मैं किसी को नहीं कह सकती कि मेरे पसंद का ये खाना बना दो. 
मैं इस वक्त नौंवी क्लास में पढ़ रही हूं. यह हॉस्टल सिर्फ 10वीं क्लास तक ही बच्चों को रखता है. 
मुझे नहीं पता कि इसके बाद कहां जाना है. मेरे मामा मुझे अब और सहयोग नहीं करेंगे. 
शायद मुझे अपनी स्कूल की फीस इकट्ठी करने के लिए काम करना होगा क्योंकि ये तो तय है कि मैं अपनी पढ़ाई नहीं छोड़ूंगी. मेरी शिक्षा ही मेरी ज़िंदगी को संवारने का एकमात्र रास्ता है. 
मैं एक डॉक्टर बनना चाहती हूं. अगर मैं गांव वापस जाती हूं तो हो सकता है कि मेरी शादी करा दी जाए. 
ऐसा नहीं है कि मैं शादी या परिवार से नफ़रत करती हूं लेकिन पहले मैं आत्मनिर्भर होना चाहती हूं. 
जब मैं बड़ी हो जाऊंगी तो अपनी पसंद के लड़के से शादी करूंगी और एक ख़ूबसूरत और प्यारा सा परिवार बनाने की कोशिश करूंगी.



#HerChoice: 'अगले दस दिन के लिए ना मैं किसी की पत्नी, ना ही मां'

क्या आप कभी स्पीति गए हैं? ये देश के उत्तर में हिमालय की पहाड़ियों में मौजूद एक घाटी है जहां काफ़ी कम लोग रहते हैं. 
यहां मोबाइल नेटवर्क नहीं मिलता और यही कारण है कि मैं यहां जाती हूं. मैं यहां बिल्कुल आज़ाद और पूरी तरह से अपने साथ अपनी ज़िंदगी जीने जाती हूं.
हम दो युवा महिलाएं थीं और साथ में था हमारा ड्राइवर. मुझे आज भी वो रात याद है जब कागज़ के कप में उसने हमें देसी शराब पीने के लिए दी थी.
शुक्र है कि हमने उस वक्त उस कड़वे ज़हर के समान शराब को चखा क्योंकि ऐसा करने में मज़ा आया. मैं कार की छत पर बैठी थी और ठंडी हवा के झोंके मेरे शरीर और आत्मा को सहला रहे थे.
30 साल की उम्र में पहुंचने से पहले शादी करने वाली मध्यवर्ग की किसी महिला के लिए ये सब लगभग नामुमकिन ही था. अनजाने रास्ते पर, अनजाने लोगों के बीच और अपने पति की नज़रों और अपने घर की चिंताओं से दूर.
लेकिन मैंने ऐसा सिर्फ़ इसलिए नहीं किया कि मुझे इसमें मज़ा आया. साल-दो साल में अपने घर से दूर ऐसी किसी जगह जाना जहां मोबाइल का नेटवर्क ना मिलता हो, ऐसा करने के पीछे मेरी अपनी वजहें हैं.
----------------------------------------------------------------------------------------
-----------------------------------------------------------------------------------------
मैं और मेरे पति दोनों कलाकार हैं और घूमना हम दोनों का ही शौक है. लकिन जब भी हम साथ में कहीं घूमने जाते हैं मेरे पति मुझे अपनी ज़िम्मेदारी समझते हैं.
जितने फ़ैसले होते हैं सभी वो लेते हैं, जैसे किस गाड़ी में जाना है, कब निकलना है, कहां रुकना है, कौन सा होटल होटल, कितनी सुरक्षा और बाकी सब भी. वो मेरी राय तो पूछते हैं लेकिन वो बस अपने लिए फ़ैसले के बारे में बताना भर होता है.
होटल के कमरे में मेरे जाने से पहले वो खुद जा कर कमरा चेक करते हैं, वो पहले मेन्यू कार्ड पकड़ते हैं और मुझसे पूछते हैं कि मुझे क्या चाहिए. ताला लगाने से लेकर सामान उठाने तक- सभी काम वो ही करते हैं.
मैं एक ज़िम्मेदारी होती हूं और वो फ़ैसला लेने वाले. अब बस भी कीजिए!
सच कहूं तो मुझे एक ब्रेक चाहिए था. मेरे बेटे के पैदा होने के बाद मुझे इसकी अधिक ज़रूरत महसूस हुई. मेरा काम करना और मेरा बाहर जाना कम हो रहा था लेकिन मेरे पति के लिए सब कुछ पहले की तरह ही था.
तब मैंने सोचा कि मैं अकेले ही बाहर जाऊंगी. हम दोनों इस बात पर राज़ी थे कि वो कुछ दिन के लिए घर पर रहेंगे और बच्चे की देखभाल करेंगे.
मेरे पति के बिना मेरा जो पहला सफ़र था, वो काफ़ी हद तक पहले से प्लान किया हुआ था. लेकिन इसके बावजूद वो मुझे मैसेज भेजते या फिर हर घंटे-दो घंटे में मुझे फ़ोन करते और पूछते कि मैं कहां तक पहुंची? क्या वहां पर ज़्यादा ट्रैफ़िक है? क्या मैंने ये चेक किया? क्या मैंने वो देखा?
मुझे यकीन है कि ये मेरी सुरक्षा के लिए ही था. लेकिन मैं हर थोड़ी देर में उनको हर बारे में जानकारी देते-देते तंग आ चुकी थी. मुझे लगा कि मुझ पर नज़र रखी जा रही है, मेरे सफ़र की हर एक बात की निगरानी हो रही है.
और इस कारण मैंने ऐसी जगहों  के बारे में तलाशना शुरु कर दिया जहां पर मोबाइल नेटवर्क ही न हो.
मेरे हिसाब से हर छोटी बात पर घर फ़ोन करना और पूछना कि खाना खाया या नहीं, होमवर्क किया या नहीं- या फिर घर के बारे में सवालों के उत्तर देना मेरे लिए घूमने के मज़े लेने जैसा नहीं था. मैं खुशी पाने के लिए घूमने निकली थी.
ये बात सच है कि मैं मध्य वर्ग से हूं और अधेड़ उम्र की शादीशुदा महिला हूं जिसका सात साल का बेटा है. लेकिन क्या केवल यही मेरी पहचान हैं? एक पत्नी और एक मां? और क्या इस तरह का कोई नियम है कि शादीशुदा महिला को अपने पति के साथ ही घूमने जाना चाहिए?
जब मैं भूटान गई हुई थी तो उस बीच मेरे बेटे के स्कूल में पेरेंट-टीचर मीटिंग हुई. मेरे पति उस मीटिंग में गए थे. बाद में उन्होंने मेरे बेटे के एक दोस्त के साथ हुई अपनी बातचीत मुझे बताई.
उन्होंने मेरे पति से पूछा, "आपकी पत्नी कहां हैं?" मेरे पति ने कहा, "वो शहर से बाहर गई हैं."
उन्होंने कहा, "ओह... काम के लिए?" "नहीं बस ऐसे ही... घूमने के लिए", मेरे पति ने कहा.
आश्चर्यचकित होते हुए उन्होंने कहा, "क्या वाक़ई? आपको अकेला छोड़ कर?" उन्होंने इस तरह ये बात कही जैसे कि मैंने अपने पति को ही छोड़ दिया हो!
मेरे पति उस वक्त इस पूरे वाक़ये पर हंस दिए और एक चुटकुला सुनाने की तरह ही मुझे ये सब सुनाया. लेकिन मुझे ये कतई मज़ाक नहीं लगा. 
कुछ महीने पहले इन्हीं महिला से मेरे मुलाक़ात हुई और हमारे बीच कुछ इसी तरह की बात हुई थी. उस वक्त उनके पति 'बाइक एक्सपीडिशन' के लिए गए हुए थे और वो इस बात को मुझे बहुत गर्व के साथ बता रही थीं.
मैंने उस वक्त उनसे ये नहीं पूछा, "क्या वो आपको अकेला छोड़ गए? मतलब आपको छोड़ कर चले गए?"
वो अकेली नहीं हैं. केवल अपने आनंद के लिए महिला का अकेले घूमने जाने कईयों को अजीब लगता है और मेरे परिवार के कुछ लोगों के लिए भी ये अजीब ही था.
जब मैंने पहली बात अकेले घूमने जाने का फ़ैसला किया तो मेरी सास को ये ठीक नहीं लगा. लेकिन मेरे पति समझते हैं कि मेरा अकेले घूमने जाना क्यों ज़रूरी है. उन्होंने मेरी सास को समझाया तो उन्होंने फिर इसका विरोध नहीं किया.
मेरी अपनी मां भी अब तक 'मेरे अपने समय' के मेरे विचार को पूरी तरह स्वीकार नहीं कर पाईं हैं. मैं इस बार घूमने निकली तो मैंने उन्हें नहीं बताया. 
बाद में उन्होंने फ़ोन किया और पूछा, "तुम कहां पर हो? मैं कल से तुमसे बात करने की कोशिश कर रही हूं." मैंने कहा, "मां, मैं ट्रिप पर बाहर हूं."
"फिर से? क्यों? कहां?", उन्होंने पूछा.
"हां, बस ऐसे ही.... बस थोड़ा ब्रेक चाहिए था. इस बार रोड़ ट्रिप पर निकली हूं", मैंने कहा.
उन्होंने फिर पूछा, "ठीक है. तुम्हारा बच्चा और उसके पिता कैसे हैं?"
"अच्छे हैं. वो मेरे साथ नहीं हैं, वो लोग घर पर हैं" मैंने कहा.
वो बोलीं, "हे भगवान! किस तरह की मां हो तुम? तुम उस नन्हें बच्चे को ऐसे ही छोड़ कर कैसे घूमने के लिए जा सकती हो? उसकी मां उसे नज़रअंदाज़ कर रही है, भगवान जाने उसे कैसा लगता होगा. मुझे नहीं पता कि तुम्हें तुम्हारी सास ने जाने कैसे दिया?"
मैंने सवाल किया, "मां क्या आप चाहती हैं कि मैं एक खूंटे से बंधी रहूं?"
ये कोई नई बात नहीं थी. मैं जब भी अकेले घूमने के लिए निकली हूं ऐसा ही हुआ है. मुझे नहीं लगता कि वो इस बात से सहमत नहीं है लेकिन शायद उन्हें 'मेरे अपने वक्त' की मेरी ज़रूरत से इस बात का ज़्यादा डर है कि लोग क्या कहेंगे.
मैं अपन आप को खोजती हुई अकेले ही निकलती हूं. मैं अपने परिवार की चिंता करती हूं लेकिन मैं अपनी चिंता भी करती हूं. जब भी मैं घूमने निकलती हूं मैं अपना ख्याल रखती हूं.
जब भी मां इस तरह अकेली बाहर जाती हूं मेरे ज़िम्मेदारी और फ़ैसले- सभी मेरे ही होते हैं. मैं सुरक्षित रहती हूं लेकिन मैं नया कुछ करने का साहस भी करती हूं. मैं उस दौरान एक अलग महिला होती हूं.
हमें स्पीति ले कर जाने वाला ड्राइवर जिसने हमें देसी शराब पीने के लिए दी वो हैंडसम आदमी था और मुझे उसके साथ बात करने और शराब पीने में मज़ा आया. उसने बहुत अच्छा पहाड़ी लोकगीत भी गया.
बीते साल जब मैं अपनी महिला दोस्त के साथ घूमने गई थी और हमारे ड्राइवर ने हमें होटल में छोड़ा था तो उसने हमसे पूछा था, "कुछ और इंतज़ाम लगेगा आपको?"
मैंन अब भी ये सोच कर हंसती हूं कि उसका मतलब क्या था- वो हमें शराब के लिए पूछ रहा था या जिगोलो के लिए पूछ रहा था!
इस तरह के अनुभव और असल ज़िंदगी के इन लोगों से आपकी मुलक़ात तभी होती है जब आप अपने ऊपर लगे शादीशुदा के ठप्पे को हटा दें या फिर कुछ दिन के लिए सिर्फ़ एक औरत नज़र आएं, किसी की मां या किसी की पत्नी नहीं.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#HerChoice: अकेले होने का मतलब यह नहीं कि मैं चरित्रहीन हूं

मैं अखबार के मैट्रिमोनियल पेज पर अपने छोटे भाई के लिए दुल्हन ढूंढने के लिए एक विज्ञापन देख रही थी. 
तभी एक रिश्तेदार ने एक लाइन को लाल रंग से हाईलाइट किया, उस लाइन के शब्द थे 
. 
उन्होंने तंज कसा, ''बड़ी बहन का अभी तक शादी न करना हमारे लड़के के लिए बेहतर लड़की तलाशने में बहुत मुश्किलें पैदा करेगा.''
उनके ये शब्द किसी तीर की तरह मेरे सीने पर लगे. मैं दर्द से भर गई और बहुत मुश्किल से मैंने अपने आंसुओं को रोका.
मेरे अंदर गुस्से की आग भड़क रही थी. वे कैसे इस तरह की बातें कर सकते हैं?
उनकी बातें सुनने के बाद मुझे लगा कि मेरा दम घुट रहा है, मुझे ऐसा लगा कि जैसे कोई अपने हाथों से मेरा गला दबा रहा हो. 
मैं ज़ोर से चिल्लाना चाहती थी कि आखिर मेरा शादी ना करने का फ़ैसला मेरे भाई को बेहतर लड़की मिलने की राह में रोड़ा कैसे बन सकता है. 
हालांकि उन हालातों में मेरा चुप रहना ही बेहतर था, और मैंने ऐसा ही किया.
मैं उम्मीद कर रही थी कि मेरा भाई या मेरे पिता उस रिश्तेदार की बात का विरोध करेंगे, लेकिन उन्होंने भी बाकी रिश्तेदारों की तरह मेरे दुख से किनारा करना ही बेहतर समझा.
मेरी मां मेरे दिल की बात समझती थीं और कई बार वे इस तरह की दिल दुखाने वाली बातों को खत्म करनी नाकमयाब कोशिशें भी किया करती थी.
हालांकि वे खुश थीं कि उनके बेटे की शादी होने जा रही है. एक वक्त था जब मेरे माता-पिता मेरी शादी के सपने भी देखा करते थे.
---------------------------------------------------------------------------------
---------------------------------------------------------------------------------
दो भाई-बहनों में मैं बड़ी थी, इसलिए यह पहले से ही तय था कि मेरी शादी पहले होगी. लेकिन मैंने ऐसा नहीं किया. 
यह ऐसा था, जैसे मैंने अपने माता-पिता को उस खुशी से वंछित कर दिया हो जिसका सपना वो हमेशा से देखते आए थे. इस वजह से पिछले कुछ सालों तक हमारे बीच बहुत ज़्यादा तनाव हो गया था.
कुछ इसी तरह की चिंताएं और सवाल मेरे रिश्तेदारों और दोस्तों के बीच भी पैदा हो गई थीं.
कुछ दोस्तों की चिंताएं तो समझी जा सकती थीं लेकिन कुछ तो बिलकुल ही बिना सिर-पैर की थीं.
जैसे, एक दिन मेरे स्कूल के दिनों के एक पुराने दोस्त ने मुझसे कहा, ''मैं जानता हूं कि तुम शादी नहीं करना चाहती लेकिन फिर भी तुम्हारी कुछ इच्छाएं तो ज़रूर होंगी, अगर तुम चाहो तो तुम्हारी उन इच्छाओं को पूरा करने में मैं मदद कर सकता हूं.''
उसने कहा कि उसे ऐसा करके खुशी होगी बशर्ते उसकी पत्नी और बच्चों को इस बारे में कुछ भी मालूम न पड़े.
अपने दोस्त की इस बात को सुनकर मैं हैरान थी.
हां, यह सच था कि मैं अपनी ज़रूरतों या इच्छाओं से अनजान नहीं थी, और उसके लिए मुझे एक पार्टनर की जरूरत भी थी. लेकिन इसका यह मतलब निकालना कि मैं किसी के लिए भी 'उपलब्ध' हूं, यह तो मैं कभी स्वीकार नहीं कर सकती थी.
इससे ज़्यादा हैरानी की बात यह थी कि इस तरह का प्रस्ताव मेरे पुराने दोस्त ने मुझे दिया, जिसके बारे में मैंने कभी ऐसा सोचा भी नहीं था.
मुझे लगता है कि उसके प्रस्ताव से मुझे उतना गुस्सा नहीं आया, लेकिन उसके मन में मेरे बारे में ऐसा ख्याल आया यह सोचकर मैं तनाव में ज़रूर चली गई.
ऊपर से उसका इसे एक 
 और 
 कहना तो बहुत ज़्यादा ही बेहूदा था.
उसकी इस बात ने हमारी दोस्ती में जो मासूमियत थी उसे पूरी तरह खत्म कर दिया. उससे मिलने के बारे में सोचकर ही मैं डरने लगी और आज भी मैं उससे बात करने से बचती हूं.
जब लोगों को मेरे सिंगल होने के बारे में मालूम चलता, तो मेरे बारे में उनके विचार बदल जाते. मुझसे बात करने का उनका अंदाज़ पहले जैसा नहीं रहता.
लेकिन इन बातों से मैं परेशान नहीं होती, यह सबकुछ मेरे लिए आम सी बात हो गई. मैं अपने फ़ैसले खुद लेती हूं. अपनी 'पसंद' और 'नापसंद' का खुद ख्याल रखती हूं.
आज मैं 37 साल की हूं और अकेले रहने के अपने फ़ैसले पर मुझे कोई पछतावा नहीं है.
मैं उस समय 25 साल की थी जब मैंने शादी न करने के अपने फ़ैसले के बारे में सबसे पहले मां को बताया था.
मैंने पैसा कमाना शुरू ही किया था और मैं चाहती थी कि मैं अपने सपनों को पूरा करूं, नई ऊचाइंयों को छुऊं.
मुझे लगता है कि मेरी मां ने मेरे दिल की बात समझ ली थी लेकिन बाकी लोगों की तरफ से उठने वाले सवालों के आगे वो भी मजबूर थीं.
'
जैसे-जैसे मेरा करियर ऊपर उठने लगा वैसे-वैसे ही मेरे लिए लड़के की तलाश तेज़ होने लगी.
लोग मेरे माता-पिता को कहते थे कि शादी करने से सुरक्षा मिलती है. लेकिन उनकी बातों के उलट मैं सुरक्षा के लिए किसी से शादी नहीं करना चाहती थी. 
मुझे पता था कि मेरे माता-पिता के दिलो-दिमाग में क्या चल रहा है, उनकी बेटी शादी की उपेक्षित उम्र को पार करने वाली है और अभी भी उन्ही के घर में रह रही है.
मेरे पिता चाहते थे कि मैं जल्दी से जल्दी 'सेटल' हो जाऊं, और इसीलिए मैंने एक-दो नहीं बल्की पूरे 15 लड़के देखे.
मैं अपने पिता की चिंताओं को समझती थी और उनकी कद्र भी करती थी, इसलिए मैं उन लड़कों से मिलने के लिए तैयार हो गई, लेकिन मुझे एक भी पसंद नहीं आया.
वैसे एक तरह से इस अनुभव के बाद मेरे लिए यह बात समझानी आसानी हो गई कि आखिर मैं शादी क्यों नहीं करना चाहती.
मेरे माता-पिता भी इस बात को समझ गए लेकिन बाकी लोग मेरे बारे में अलग-अलग राय बनाते रहे.
उन्हें लगता कि मैं बहुत ज़्यादा ही नखरे दिखा रही हूं. मुझे घमंडी, आवारा, अपने माता-पिता की इच्छाओं की कद्र नहीं करने वाली, बेवकूफ़, असभ्य और किसी तरह के भ्रम की शिकार लड़की की संज्ञाएं दी जाने लगीं.
मुझे समझ नहीं आता था कि लोगों को मेरे बारे में इस तरह की बातें करके क्या आनंद मिलता था?
और जब इन सबसे भी उनका जी नहीं भरता तो वे मेरे चरित्र पर बातें करने लगते.
लेकिन मेरे विचार बिलकुल स्पष्ट थे. किसी तरह का प्रेम संबंध रखना या लिव-इन रिलेशनशिप में रहना कोई बुराई नहीं होती. दुनिया इस तरह के विचारों से कई कदम आगे बढ़ चुकी है.
जिन चीजों को करने से मुझे आनंद मिलता है, वो मैं जब चाहूं कर सकती हूं. महिलाएं अब किसी पिंजरें में कैद होकर नहीं रह सकतीं.
मैं बस आज़ाद होकर जीना चाहती हूं, शादी मुझे एक तरह का बंधन लगती है.
मैं आसमान में उड़ने वाले पंछी की तरह बनना चाहती हूं, जैसा मेरा दिल करे वैसी ज़िंदगी जीना चाहती हूं.
मन करे तो पूरा दिन घर पर रहूं या मन करे तो पूरी रात बाहर गुज़ार दूं. 
क्लब, डिस्को, मंदिर, पार्क जहां मन करे वहां चली जाऊं. जब मन करे घर के तमाम काम करूं ना मन करे तो खाना भी न बनाऊं.  
मैं ऐसी ज़िंदगी नहीं चाहती जहां मुझे सुबह-सुबह अपनी सास के लिए चाय बनाने, पति के लिए नाश्ता तैयार करने या बच्चों को स्कूल भेजने की चिंता सताती रहे.
मुझे अकेले रहना पसंद है. मुझे अपनी आज़ादी से प्यार है और यह बात मैं उतनी बार दोहरा सकती हूं जितनी बार किसी को समझाने के लिए दोहरानी पड़े.
मैंने ऐसी बहुत सी शादीशुदा महिलाओं को देखा है जिनके बड़े परिवार हैं, बच्चे हैं लेकिन फिर भी वे अकेलापन महसूस करती हैं.
जबकि मैं वो अकेलापन महसूस नहीं करती, मेरा परिवार और दोस्त दोनों हैं. मैं उन्ही रिश्तों को तरजीह देती हूं जिसमें मुझे आनंद मिलता है.
हमारे समाज में एक बिनब्याही लड़की को किसी बोझ की तरह देखा जाता है. लेकिन मैं कभी भी बोझ नहीं बनी.
मैंने दुनिया भर की सैर की, मैं खुद पैसे कमाती हूं और उन्हें किस तरह खर्च करना है यह फ़ैसला भी पूरी तरह मेरा ही होता है.
मैंने अपने काम से अपनी पहचान बनाई है और मेरी तारीफ़ों में कई लेख भी लिखे जा चुके हैं. 
वे अख़बार जो शुरुआत में मेरे शादी न करने के फ़ैसले का मज़ाक बनाया करते थे आज मेरे सिंगल वुमेन होने पर तारीफ़ें करते हैं.
मेरे माता-पिता को आज मुझ पर गर्व है और उनके दोस्त अपनी बेटियों को मुझ जैसा कामयाब बनने का उदाहरण देते हैं.
अंत में इस बात से कोई फर्क नहीं पड़ता कि कोई मेरी पंसद के बारे में क्या सोचता है.
मैंने यह फ़ैसला खुद के लिए लिया है और उसे सही साबित भी किया.
(ये भारत के उत्तर-पश्चिमी हिस्से में रहने वाली एक महिला की वास्तविक कहानी है जो 
 से बातचीत पर आधारित है. महिला के आग्रह पर नाम बदल दिए गए हैं. इस सिरीज़ की प्रोड्यूसर 
 हैं.)



#HerChoice: बिस्तर में जबरदस्ती करने वाले पति को मैंने छोड़ दिया

मुझे ऐसा लग रहा था कि वो रात बीतेगी नहीं. मेरा सिर फट रहा था और मैं लगातार रोए जा रही थी. 
रोते-रोते जाने कब आंख लग गई. सुबह छह बजे नींद खुली तो मेरा पति सामने था. पिछली रात का सवाल लिए. उसने पूछा, "तो क्या सोचा तुमने? तुम्हारा जवाब हां है या ना?"
मुझे कुछ समझ में नहीं आ रहा था. आखिर हिम्मत करके बोली, "आप आज ऑफ़िस जाइए प्लीज़. मैं आपको शाम तक फ़ोन करके बता दूंगी, वादा करती हूं."
उसने धमकाते हुए कहा, "ठीक है. मैं चार बजे ख़ुद तुम्हें फ़ोन करूंगा. मुझे जवाब चाहिए और हां, में जवाब चाहिए, वर्ना रात में सज़ा भुगतने के लिए तैयार रहना."
सज़ा से उसका मतलब था 'एनल सेक्स'. उसे पता था कि मुझे इससे बहुत दर्द होता है, इसीलिए उसने इसे 'टॉर्चर' करने का तरीका बना लिया था.
नौ बजे तक वो और उसकी बड़ी बहन दोनों ऑफ़िस जा चुके थे. मैं घर में अकेली थी. घंटों सोचने के बाद मैंने अपने पापा को फ़ोन लगाया और कहा कि मैं अब उसके साथ नहीं रह सकती. 
---------------------------------------------------------------------------------
---------------------------------------------------------------------------------
मुझे डर था कि पापा नाराज़ होंगे लेकिन उन्होंने कहा, "तुम बैग उठाओ और निकलो वहां से."
मैं अपने 'ओरिजिनल सर्टिफ़िकेट्स' और एक किताब लेकर बस अड्डे की तरफ़ भागी. पति को मेसेज किया कि, 'मेरा जवाब ना है, मैं अपने घर जा रही हूं', और फ़ोन स्विच ऑफ़ कर लिया. 
थोड़ी देर बाद मैं अपनों के बीच अपने घर थी. मैंने शादी के दो महीने में ही अपने पति का घर छोड़ दिया था.  मेरा पति, साहिल. जिसे मैं आज से तक़रीबन तीन साल पहले ग्रैजुएजशन के आख़िरी साल में मिली. 
वो बहुत हंसमुख था. मुझे उसका आस-पास रहना अच्छा लगता था और यूं ही आस-पास रहते हुए प्यार हो गया. हम घूमने जाते, घंटों फ़ोन पर बातें करते. ज़िंदगी कुछ ज़्यादा ही मेहरबान थी, लेकिन ये गुलाबी रोमांस ज़्यादा दिन नहीं टिक सका. 
धीरे-धीरे मुझे लगने लगा कि ये वो बराबरी वाला रिश्ता नहीं है, जो मैं चाहती थी. ये रिश्ता वैसा ही होता जा रहा था जैसा मेरे मम्मी और पापा का था. फ़र्क़ इतना कि मम्मी कुछ नहीं कहती थीं और मैं चुप रह नहीं पाती थी.
पापा छोटी-छोटी बातों को लेकर मम्मी पर चीख़ते, हाथ उठाते. मम्मी बस रोती रहतीं. साहिल के साथ बहस होती तो वो अक़्सर धक्का-मुक्की पर उतर आता और ज़बरदस्ती क़रीब आने की कोशिश करता. मैं मना करती तो चीख़ता चिल्लाता.
एक बार उसने मुझसे पूछा, "अच्छा बताओ, अगर मैं कभी तुम पर हाथ उठाऊं तो...?" मैं हैरान रह गई. बमुश्किल अपने ग़ुस्से को क़ाबू में कर बोली, "मैं उसी दिन तुमसे अलग हो जाऊंगी."
उसने तपाक से कहा, "इसका मतलब तुम मुझसे प्यार ही नहीं करती. प्यार में तो कोई शर्त नहीं होनी चाहिए." इसके बाद तक़रीबन एक महीने तक हमारी बोलचाल बंद रही.
धीरे-धीरे लड़ाइयां बढ़ने लगीं. कई बार मैंने रिश्ता ख़त्म करने की कोशिश की लेकिन हर बार वो माफ़ी मांग लेता था.
मैं ख़ुद को हमेशा के लिए साहिल से दूर करना चाहती थी लेकिन पता नहीं क्यों ऐसा कर नहीं पा रही थी. इस बीच मुझ पर शादी का दबाव बनाया जा रहा था.  मैं अब टीचर बन गई थी. मैं क्लास में होती और मम्मी-पापा का फ़ोन आ जाता. 
फ़ोन पर हर बार वही बात होती, "शादी के बारे में क्या सोचा? साहिल से ही कर लो. उससे नहीं करनी तो हमारी पसंद के लड़के से कर लो. अपनी दो छोटी बहनों के बारे में भी सोचो..." वगैरह वगैरह.
घर में कुछ भी गड़बड़ होती तो उसे मेरे शादी ना करने से जोड़ दिया जाता. मम्मी की तबीयत ख़राब इसलिए हुई क्योंकि मैं शादी नहीं कर रही हूं. पापा को बिज़नेस में नुक़सान हुआ क्योंकि मैं शादी नहीं कर रही हूं.
मैं इतनी परेशान हो गई कि आख़िर मैंने शादी के लिए हामी भर दी. मैं तैयार तब भी नहीं थी और साहिल का वादा, कि वो कोई ऐसा काम नहीं करेगा जिससे मुझे दुख हो, पर भरोसा भी नहीं था.
शादी के बाद मेरा डर सच बनकर सामने आने लगा. साहिल मुझे कठपुतली की तरह अपने इशारों पर नचाने लगा. 
मुझे कविताएं लिखने का शौक़ था. मैं फ़ेसबुक पर अपनी कविताएं शेयर करती थी. उसने इस पर रोक लगा दी. मैं वही कपड़े पहन सकती थी जो वो चाहता था. 
मुझे याद है एक बार उसने कहा था, "रात तक अपनी पढ़ाई-लिखाई का काम निबटाकर बैठा करो. मुझे ख़ुश नहीं रखोगी तो मैं कहीं और जाऊंगा."
वो कहता था कि मैं उसे ख़ुश नहीं कर पाती हूं. इसलिए पॉर्न देखकर कुछ सीखने की नसीहत देता. और फिर उसके सिर पर हीरो बनने का शौक़ सवार हो गया. वो मुझे छोड़कर मुंबई जाना चाहता था. 
उसने कहा, "तुम यहीं रहकर नौकरी करो और मुझे पैसे भेजना. फिर मैं तुम्हारे नाम पर लोन लेकर घर भी ख़रीदूंगा."
इसी के लिए उसे मेरे हामी चाहिए था. उस रात 'हां' सुनने के लिए उसने मुझे धक्का देकर बेड पर गिरा दिया और फिर ज़बरदस्ती करने की कोशिश की.
बस एक हद पार हो गई. उसी रात की अगली सुबह मैंने अपने पति को छोड़ दिया. मैं पढ़ी-लिखी लड़की थी, ख़ुद कमा सकती थी, अपने दम पर जी सकती थी. फिर भी जब मैं साहिल का घर छोड़कर निकली तो लगा जैसे मेरा कलेजा मुंह को आ रहा था.
समाज का डर था और अपनों का भी. लेकिन मेरे सीने में जमा दर्द इस डर से ज्यादा बड़ा था.  मम्मी-पापा और दो बहनों से घिरी मैं अपने घर पहुंची. मेरे बाल बिखरे हुए थे और आंखें रात भर रोने की वजह से सूजी हुई. 
शादी के दो महीने बाद लड़कियां जब मायके आती हैं तो उनके चेहरे पर अलग ही निखार होता है. लेकिन मेरा चेहरा मुर्झाया हुआ था. पड़ोसियों की चतुर आंखों को सच्चाई भांपते देर नहीं लगी.
मेरे घर आने वालों का तांता लग गया. सब कह रहे थे, हमारे साथ बहुत बुरा हुआ. कुछ लोग उम्मीद बंधा रहे थे कि साहिल ख़द मुझे वापस ले जाने आएगा. 
कुछ का कहना था कि इतनी छोटी-छोटी वजह से इतना बड़ा फ़ैसला नहीं लेना चाहिए. जितने मुंह, उतनी बातें. लेकिन ये बातें मेरा फ़ैसला नहीं बदल सकीं.
साहिल का घर छोड़े मुझे सात महीने हो चुके हैं और अब मैं अपने रास्ते खुद तय कर रही हूं. मुझे फ़ेलोशिप मिली है, मैं नौकरी कर रही हूं और साथ में पढ़ाई भी.
इन सब के साथ पुलिस थानों और कोर्ट के चक्कर लगते रहते हैं क्योंकि अभी क़ानूनी तौर पर तलाक़ की प्रक्रिया पूरी नहीं हुई है.
अब भी मैं कई बार सोते-सोते चौंककर उठ जाती हूं. अब भी मुझे बुरे सपने आते है. जो कुछ मेरे साथ हुआ उसे मैं अब भी भूल नहीं पाई हूं लेकिन आगे बढ़ने की मेरी कोशिश जारी है.
रिश्तों और प्यार से मेरा भरोसा डगमगाया ज़रूर है लेकिन टूटा नहीं है.  मैंने सोचा है कि खुद को कम से कम तीन साल का वक़्त दूंगी. इस दौरान मैं अपना सारा प्यार ख़ुद पर लुटाऊंगी और ख़ुद को मजबूत बनाऊंगी.
मुझे खुद पर फ़ख्र है कि मैं चुप नहीं रही, घुटती नहीं रही बल्कि वक़्त रहते इस रिश्ते को तोड़ दिया. इसीलिए मुझे यक़ीन है कि मेरा आने वाला कल मेरे अतीत और वर्तमान से बेहतर होगा. 
(ये भारत के पश्चिमी हिस्से में रहने वाली एक महिला की वास्तविक कहानी है जो 
 से बातचीत पर आधारित है. महिला के आग्रह पर नाम बदल दिए गए हैं. इस सिरीज़ की 
 हैं.)
(बीबीसी हिन्दी के एंड्रॉएड ऐप के लिए 
 करें. आप हमें
 और 
 पर भी फ़ॉलो कर सकते हैं.)



गुजरात में सिर्फ़ भाजपा राज देखनेवाले युवा किसके साथ

18 साल की काजल को जब मैं राहुल गांधी की तस्वीर दिखाती हूं तो वो पहले उन्हें हार्दिक पटेल बताती हैं. फिर गांववाले सही पहचान कराते हैं तो झेंप जाती हैं.
काजल कहती हैं, "हमने हमेशा बीजेपी को ही देखा है, जबसे पैदा हुए हैं देखा है कि सब उनको वोट देते हैं, कांग्रेस को हम नहीं जानते."
काजल का तेबली-काठवाड़ा गांव सुदूर नहीं है. अहमदाबाद ज़िले में है, शहर से कुछ 20 किलोमीटर दूर.
पर गांव में एक भी शौचालय नहीं बना है, पक्की सड़क, पक्के मकान नहीं हैं और 100 में से 80 घरों में बिजली का कनेक्शन ही नहीं है.
इसके बावजूद गांववाले बताते हैं कि उन्होंने हमेशा भारतीय जनता पार्टी को ही वोट दिया है.
1995 से गुजरात में बार-बार बीजेपी ने ही सरकार बनाई है. इन 22 सालों में से 13 साल नरेंद्र मोदी राज्य के मुख्यमंत्री रहे हैं. 
काजल की ही उम्र के विष्णु भी बीजेपी के शासन वाले गुजरात में ही पले बढ़े. उन्होंने भी एक ही सरकार देखी है. 
वो कांग्रेस या उसके युवा नेता के बारे में कुछ ख़ास समझ नहीं बना पाए हैं. 
घर में पैसों की कमी और गांव से स्कूल की दूरी की वजह से काजल और विष्णु, दोनों आठवीं तक ही पढ़े हैं. 
विष्णु दिहाड़ी मज़दूरी करते हैं और काजल अब सिलाई सीखकर पैसे कमाना चाहती हैं. इस बार दोनों पहली बार वोट डालनेवाले हैं.
काजल चाहती हैं कि उसके गांव में विकास हो. बिजली आ जाए ताकि लड़कियां हर व़क्त आज़ादी से घूम-फिर सकें और शौचालय बन जाए जिससे खेतों का रुख़ ना करना पड़े.
वो मानती है कि उनकी इन परेशानियों से सरकार को कोई सरोकार नहीं, "मोदी जी यहां कभी नहीं आएंगे, वो तो ऊपर से ही उड़ जाते हैं, नीचे आएं तो देख पाएं", पर साथ ही ये भी कहती हैं कि कोई विकल्प नहीं है. 
वो जब अपनी मासी के घर जाती हैं तो टीवी पर नरेंद्र मोदी के भाषण देखती हैं, 'मन की बात' भी उन्होंने सुनी है, उनके लिए वही जाने-पहचाने नेता हैं.
अहमदाबाद के नरोडा इलाके में जान-पहचान के अलावा एक और वजह है जो इस उम्र के युवा को बीजेपी से जोड़ती है.
कुछ लड़कों से मुलाकात होती है तो परत दर परत अंदर की बात सामने आती है.
सुभाष गढ़वी सरकारी नौकरी के लिए परीक्षा दे रहे हैं. कहते हैं, "आप ही बताइए अगर कोई ये कह दे कि हम राम मंदिर बनवा देंगे तो आप उसे वोट नहीं डालेंगी क्या?" 
इनका कहना है कि मोटरबाइक लेकर मुस्लिम-बहुल इलाके से गुज़रो तो अब भी संभल के निकलना पड़ता है. 2002 को चाहे 15 साल हो गए हों, झगड़ा कभी भी हो सकता है और सुरक्षा का मुद्दा राजनीति में प्रबल है.
लेकिन जब मैं पूछती हूं कि सुरक्षित गुजरात में गुज़री अब तक की ज़िंदगी अच्छी है? तो सब एक साथ ना कह देते हैं.
रोज़गार की कमी इनकी सबसे बड़ी परेशानी है. आरोप लगाते हैं कि सरकार 'एमओयू' पर हस्ताक्षर तो करती है पर ज़मीनी स्तर पर कंपनियां और उद्योग नहीं आते.
कंपनियां आती भी हैं तो नौकरियां स्थानीय युवा को नहीं मिलतीं और सरकारी नौकरियों में आरक्षण की वजह से ये ठगा महसूस करते हैं.
धर्म राज जडेजा बी.कॉम. की पढ़ाई कर रहे हैं. अपने जीवन के 20 सालों में से कुछ उन्होंने कच्छ के जंगी गांव में बिताए और कुछ यहां शहर में.
गांव में पवनचक्की लगाने के लिए उनकी पुश्तैनी ज़मीन में से आधी का अधिग्रहण हो गया. फिर वहां उद्योग भी लगे पर दो साल में ही बंद हो गए. नौकरी के नए अवसर वहां के नौजवानों को नहीं मिले.
पानी की नहर निकाले जाने और नल लगवाने का वायदा भी पूरा नहीं हुआ. वो बताते हैं कि गांव में सप्ताह में एक बार ही पानी आता है.
पर बात वही है. सिक्के के दोनों पहलू अजीब हैं, एक तरफ़ सरकार से नाराज़गी और दूसरी तरफ़ सत्ताधारी पार्टी के साथ पहचान और सुरक्षा का एहसास.
धर्म राज कहते हैं, "मोदी जी ने 'मन की बात' में कहा था कि बिना इंटरव्यू के नौकरी मिलेगी पर यहां तो तीन-तीन इंटरव्यू के बाद भी नहीं मिल रही, लेकिन क्या करें…"
अहमदाबाद की ही एक दलित बस्ती में रहनेवाले जिग्नेश चंद्रपाल और उनके दोस्त इतने मुखर तो नहीं हैं पर बिना लाग-लपेट के कहते हैं कि विकास उनके समुदाय के ग़रीब लोगों के लिए नहीं हुआ है.
बीजेपी के गुजरात में उनकी ज़िंदगी में उतनी ही मुश्किलें हैं जैसी दलित युवा की किसी और राज्य में होंगी.
जिग्नेश कहते हैं, "बीजेपी हमें हिंदू का दर्जा तभी देती है जब चुनाव नज़दीक होते हैं बाक़ि वक़्त हम पिछड़े ही रहते हैं, स्कूल-कॉलेज में दाख़िला तक मुश्किल है."
हम एक स्कूल के अहाते में बैठ कर बात कर रहे हैं. वहां तक आनेवाली सड़क कच्ची है और इमारत में बिजली नहीं है. 
कमरों का हाल ख़स्ता है और इनकी शिकायत है कि टीचर आते भी कम हैं और पढ़ाते भी कम हैं.
पर इसका मतलब ये नहीं कि ये सरकार बदलना चाहते हैं. राजनीति पर विश्वास कम है, पार्टी विशेष में फ़र्क नहीं दिखता. एक मायूसी और गुस्से के बीच झूलती हताशा है.
अहमदाबाद से तीन घंटे की दूरी पर गोधरा शहर में 21 साल के खंड्वातिक सुहैल ने इंजीनियरिंग की पढ़ाई पूरी की है और नौकरी ढूंढ रहे हैं.
गोधरा शहर तक आनेवाली सड़क तो चमचमाती है पर वहां दाख़िल होते-होते टूटी-फूटी हो जाती है.
उनका इलाका भी अहमदाबाद की दलित बस्ती जैसा ही दिखता है. बेरोज़गारी यहां की बड़ी समस्या है.
पास खड़े दोस्त गोरा सुहेल के मुताबिक गोधरा में इंजीनियरिंग की पढ़ाई पूरी कर चुके हर तीन मर्दों में दो बेरोज़गार हैं.
इलाके में कोई बड़ी फ़ैक्टरी भी नहीं है तो अधिकतम युवा अपने छोटे-मोटे व्यापार से ही गुज़र-बसर कर रहे हैं. गोरा को अब युवा नेता राहुल गांधी से उम्मीद है. 
वे कहते हैं, "इतने साल एक पार्टी से उम्मीद रखी कुछ नहीं हुआ, राहुल गांधी ने कहा है कि वो बेरोज़गारी मिटाएंगे, तो उन्हें एक मौका देकर देखना चाहिए." 
और इस चुनाव में अगर कोई बदलाव नहीं आया तो? तो हंस कर कहते हैं, "फिर देखेंगे, विकास तो पागल हो ही गया है…."   



#HerChoice: 'मैंने अपने पति को बिना बताए अपनी नसबंदी करवा ली'

पति से इससे पहले भी झूठ बोला था. पर तब उसका नफ़ा-नुक़सान समझती थी. इस बार लग रहा था कि अंधे कूंए में छलांग लगाने जा रही हूं.
तब मसला कुछ और था. मैंने अपने पति को अपनी तन्ख़्वाह असल से कम बताई थी ताकि कुछ पैसे जमा कर सकूं और उसे शराब में पैसे उड़ाने से रोक सकूं.
मालूम था कि पकड़ी गई तो कितनी मार पड़ेगी. आंख सूज जाएगी, आंतों में दर्द रहेगा, कमर पर कुछ निशान होंगे. पर सुकून था कि बैंक की फ़िक्स्ड डिपॉज़िट में जमा किए पैसे वो फिर भी नहीं निकाल पाएगा.
ऐसा मैडम ने समझाया था. वर्ना बैंक में खाता खोलना और पैसे जमा करना मेरे जैसी गांव में पली-बढ़ी लड़की के बस की बात कहां. 
आज भी जो करने जा रही थी उसके बारे में मैडम ने ही बताया था. पर दिल मुंह को आ रहा था. इस बार दांव पर मेरा शरीर था. और सुना था कि इस ऑपरेशन में मौत भी हो सकती है.
---------------------------------------------------------------------------------------
----------------------------------------------------------------------------------------
पर अब तो ज़िंदगी भी मौत सी लगने लगी थी. मैं थी 22 साल की पर 40 की लगने लगी थी. 
बदन पतला ज़रूर था पर जवान नहीं. हड्डियों का ढांचा-सा रह गया था. आंखों के नीचे काले गड्ढे थे और चेहरे पर मासूमियत की जगह ऊबाई-सी थकान थी. 
चलूं तो लगता था कि कमर भी हल्की-सी झुक गई है. और ये तो सिर्फ़ वो था जो सबको दिखाई देता था. जो कुछ अंदर बिखर गया था उसकी चीख तो सिर्फ़ मेरे कानों में ही गूंजती थी.
शुरुआत में तो मुझे कुछ ग़लत भी नहीं लगता था. 15 साल की उम्र में शादी हुई और ब्याह कर शहर आ गए. पति काम कर के घर आते तो खाने के बाद बिस्तर में मेरी ज़रूरत होती. 
सिर्फ़ ज़रूरत. मैं बस एक शरीर थी जिसकी भावनाओं से उसका कोई सरोकार नहीं था. 
पर इससे ज़्यादा की उम्मीद भी नहीं थी. मां ने बताया था ऐसा ही होता है. 
वहां तक भी ठीक था. 
फिर पहली बेटी हुई.
फिर पहली मारपीट. 
फिर उसने पहली बार शराब पी. 
फिर बिस्तर में सारा गुस्सा निकला.
फिर दूसरी बेटी हुई.
फिर उसने काम छोड़ दिया.
फिर मैंने काम करना शुरू किया.
फिर तीसरी बेटी हुई.
मुझसे मारपीट, मेरे कमाए पैसों से शराब और बिस्तर में शैतान की तरह मेरे ही शरीर का इस्तेमाल, सब जारी रहा. पर मैं चुप रही. औरत के साथ ये सब होता है. मां ने बताया था.
चौथी बार जब मैं पेट से थी तो 20 की हो गई थी. अधमरे से मेरे शरीर को जब मैडम (जिनके घर मैं काम करती थी) ने फिर फूलते देखा तो नाराज़ हो गईं.
पूछा, पैदा कर पाओगी? इतना ख़ून भी है शरीर में? मैंने कहा, हो जाएगा. 
सोचा बड़े घर की ये औरत क्या समझेगी मेरी ज़िंदगी को. बेटा पैदा होने तक मुझे ये सब झेलना ही था.
बैंक में पैसे जमा करने की सलाह और मदद एक बात थी पर घर-परिवार की ये बारीक़ी नहीं समझा सकती थी उन्हें.
मन करता था कि सब चुपचाप हो जाए. किसी को पता ना चले कि मैं पेट से हूं, मेरा शरीर ना बदले, मेरी ज़िंदगी की कहानी भरे चौराहे पर ना ला दे.
मुझे यक़ीन था कि बेटा हो जाएगा तो सब ठीक हो जाएगा. मारपीट, शराब, बिस्तर का वो मनहूस सिलसिला टूट जाएगा. और इस बार बेटा ही हुआ!
अस्पताल में जब नर्स ने आकर ये बताया तो मैं रोने लगी. बच्चा पैदा करने के लिए 10 घंटे से सहा दर्द और नौ महीने तक कमज़ोर शरीर में पालने की थकान मानो एक पल में ग़ायब हो गई. पर फिर... फिर कुछ नहीं बदला. वो मनहूस सिलसिला जारी रहा.
अब मेरी क्या ग़लती थी? अब तो मैंने बेटा भी पैदा कर दिया था. पर मेरे पति को शायद शैतान बनने की आदत पड़ गई थी. 
मेरा शरीर बहुत टूट गया था. फिर से पेट से ना हो जाऊं, ये ख़ौफ़ हर व़क्त सताता रहता था.
एक दिन मेरी मैडम ने मेरा बेजान चेहरा देख मुझसे पूछा, एक चीज़ बदलनी हो तो क्या बदलोगी अपनी ज़िंदगी में. मैं हंस दी. अपनी चाहत के बारे में ना मैंने कभी सोचा था ना किसी ने कभी पूछा था.
पर बात हंसी में टाली नहीं. ख़ूब सोचा. एक हफ़्ते बाद मैडम से कहा कि मेरा जवाब तैयार है. वो तो तब तक भूल भी गई थीं शायद. 
मैंने कहा कि मैं फिर मां नहीं बनना चाहती, पर अपने पति को कैसे रोकूं ये नहीं जानती. मैंने समझाने की कोशिश की थी. चार बच्चों को खिलाने के लिए पैसे नहीं हैं, ये भी कहा  था. पर बिस्तर उससे नहीं छूटता. मेरे कमज़ोर शरीर की परवाह नहीं. और बच्चों की ज़िम्मेदारी जब कभी ली ही नहीं तो उससे क्या डर. 
तब मैडम ने कहा, नसबंदी का ऑपरेशन करवा लो. ये तुम्हारे हाथ में है. तुम उसे रात में चाहे ना रोक पाओ, कम से कम गर्भवती होने से तो खुद को बचा लोगी.
मुझे इस बारे में कुछ नहीं पता था. कई दिन बीत गए. मेरे बहुत से सवाल थे. जब मैडम जवाब देते-देते थक गईं तो एक क्लीनिक का पता दिया.
वहां मेरे जैसी और औरतें थीं. उन्हीं से पता चला कि नसबंदी का ऑपरेशन जल्दी से हो तो जाता है पर कुछ गड़बड़ हो जाए तो जान भी जा सकती है.
महीनों की उधेड़बुन के बाद जब पति और बच्चों से झूठ बोलकर अकेले क्लीनिक आई तो भी दिमाग़ में बस यही डर छाया हुआ था.
पर मैं थक गई थी. डर भी था और हताशा भी. ये करना ख़तरनाक था पर उम्मीद थी कि कम से कम इसके बाद मेरी ज़िंदगी का एक सिरा तो मेरे क़ाबू में होनेवाला था.
फिर मेरा ऑपरेशन हुआ. और मैं मरी नहीं. कुछ दिन लगे, कमज़ोरी रही, दर्द रहा. पर अब सब ठीक है.
10 साल हो गए हैं. अब 32 की हो गई हूं. मैं फिर कभी मां नहीं बनी. मेरे पति को कुछ अजीब भी नहीं लगा.
उसकी ज़िंदगी अब भी नशे, मारपीट और बिस्तर के बीच आराम से कट रही है. शायद उसे कोई फ़र्क ही नहीं पड़ता.
और मैं. मैं भी वही कर रही हूं जो मुझे करना है. मैडमों के घरों में सफ़ाई-बरतन, जिससे मिलनेवाले पैसों से बच्चे बड़े हो रहे हैं. 
पति को नहीं छोड़ सकती. मां ने कहा था. ना उसकी आदत बदल सकती हूं. इसलिए उसकी आदत डाल ली है मैंने. 
बाक़ि सुकून है, कि उसने नहीं रखा तो क्या, अपना थोड़ा ख़्याल मैंने रख लिया. 
मेरा ऑपरेशन मेरा राज़ है. फ़ख़्र है. एक फ़ैसला तो था जो मैंने सिर्फ़ अपने लिए किया.
(यह कहानी उत्तर भारत में रहने वाली एक महिला की है जिनसे बात की बीबीसी संवाददाता दिव्या आर्य ने. महिला के आग्रह पर उनकी पहचान गुप्त रखी गई है. इस सिरीज़ की प्रोड्यूसर दिव्या आर्य हैं.)
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#HerChoice: 'मैं शादीशुदा नहीं हूं और इसीलिए तुम्हारे पिता नहीं हैं'

मेरी सात साल की बेटी किसी भी अन्य बच्चे की तरह खुश, लापरवाह और जिज्ञासु है. वो अपने आसपास की दुनिया और अपनी ज़िंदगी को लेकर उत्सुक रहती है. लेकिन अक्सर वो एक सवाल पूछती है कि 'आई (मां), मेरे पापा क्यों नहीं हैं?'
मैंने सिंगल रहने का निर्णय लिया था और उसे हमेशा सच बताती रही कि 'मैं शादीशुदा नहीं हूं और इसीलिए तुम्हारे कोई पापा नहीं हैं.'
लेकिन मुझे नहीं लगता है कि वो इस जवाब से पूरी तरह संतुष्ट थी.
मैंने बेटी को गोद लिया है और उस परिवार में आकर इस बच्ची का मन व्याकुल था, जहां मां तो है लेकिन पापा नहीं.
जब वो पांच साल की थी तो एक दिन उसने कहा, "आई, आपने मुझसे कहा था कि जब लड़के-लड़कियां बड़े होते हैं तो शादी करते हैं और उनके बच्चे होते हैं. मेरी मां की भी ज़रूर किसी से शादी हुई होगी. और जब मुझे जन्म देने वाली मां का पता नहीं है तो उसी तरह जन्म देने वाला पिता का भी पता नहीं है. लेकिन ये न कहें कि मेरे पास पापा नहीं हैं."
मैं रो पड़ी. उस दिन मुझे पता चला कि उसके सवाल पर मेरी प्रतिक्रिया से उसे कैसा महसूस हुआ होगा.
उसके लिए यह एक आसान तर्क था. एक पांच साल की लड़की ने अपने सवाल का जवाब ढूंढ लिया था.
उसने मेरे स्पष्टीकरण को निरर्थक बना दिया था. एक मां और इंसान के रूप में उसने मुझे सोचने पर मजबूर कर दिया कि मैं उसे कैसा अहसास दे रही हूं.
वो कहती रहती, "आई, शादी कर लो..."
मैंने समझाया, "ऐसा नहीं है कि मैं शादी नहीं करना चाहती हूं. कल को मैं शादी कर सकती हूं. लेकिन तभी, जब मुझे ऐसा व्यक्ति मिल जाए जो मुझे और तुम्हें समझ सके."
जब वो बड़ी हो जाएगी और फिर मुझसे यही सवाल दोहराएगी तो भी मेरा जवाब यही रहेगा.
सिंगल होना किसी भी तरह से कठिन नहीं होता है. मैं अपनी बेटी के साथ सिंगल मां का जीवन खुशी से गुज़ार रही हूं.
मैं पुरुषों से नफ़रत नहीं करती, मैं उनका बहुत सम्मान करती हूं और मेरी बेटी भी मुझसे यह सीख रही है.
इसका जवाब आसान नहीं है कि मैंने शादी क्यों नहीं की और सिंगल रहने के बाद भी मैंने बच्चा गोद लेने का फ़ैसला क्यों किया.
लगभग 20 साल पहले जब मेरी शादी की उम्र थी, ज़्यादातर तथाकथित 'शिक्षित' युवा पुरुष इसी बात पर ध्यान देते थे कि बाहर से आप कैसे दिख रहे हैं.
मेरे समुदाय में ज़्यादातर लोग बिज़नेस करते हैं और इसीलिए लड़के अधिक पढ़े-लिखे नहीं होते थे.
मुझे कोई ऐसा व्यक्ति चाहिए था, जो अच्छा पढ़ा-लिखा, मज़बूत नैतिक मूल्यों वाला हो और जैसी मैं अंदर से हूं, उसे पसंद करे.
इस खोज ने मुझे ख़ुद को जानने का मौका दिया. मैं महाराष्ट्र के एक रूढ़िवादी ग्रामीण परिवार में बड़ी हुई हूं.
भारत की कई अन्य लड़कियों की ही तरह मैं अपने घर में अस्तित्वहीन थी. परिवार को मेरे इस नज़रिये से कोई फ़र्क नहीं पड़ता था.
मेरे पिताजी ने मुझे उच्च शिक्षा दिलाई, जो तब उस समुदाय में असाधारण बात थी. मुझे एक अच्छी नौकरी भी मिली. मैं एक आत्मविश्वास से भरी लड़की थी.
जैसे-जैसे ज़िंदगी आगे बढ़ी, मुझे यह असहास हुआ कि मैं अपने तरीक़े से एक आज़ाद ज़िंदगी जीना चाहती थी, किसी और की मर्ज़ी से नहीं.
शादी, जो किसी भी व्यक्ति के जीवन में एक बहुत बड़ा निर्णय होता है, उस पर सिर्फ़ मेरा और मेरे अकेले का फ़ैसला होना चाहिए. कोई और मेरे जीवन का निर्णय क्यों करे?
मुझे लगा कि मैं वाकई अपने जीवन में एक आदमी या पति को जीवनसाथी के रूप में नहीं चाहती. और इसीलिए मैं सिंगल रही.
मेरे माता-पिता ने इसे स्वीकार किया.
मेरे जीवन में कुछ नहीं बदलता, यदि मैं अपनी कंपनी के कॉरपोरेट सामाजिक उत्तरदायित्व (कॉरपोरेट सोशल रिस्पॉन्सिबिलिटी) कार्यक्रम के तहत अनाथ बच्चों के लिए काम करना नहीं शुरू करती.
पढ़ाने, खेलने और बच्चों के साथ समय बिताने से मुझे बहुत खुशी मिलती थी. मुझे यह सब करने की और अधिक की इच्छा होती थी. लेकिन मैं क्या कर सकती हूं, इसकी भी एक सीमा थी और इससे दूर रहना भी मेरे लिए असहनीय था. 
तभी मैंने बच्चा गोद लेने को सोचा था. लेकिन इस उपाय ने मेरे सामने कई सवाल भी पैदा कर दिए. 
यह बच्चा परिवार के साथ कैसे संबंध जोड़ेगा? क्या मैं अच्छी सिंगल मां बन सकूंगी? क्या मैं बच्चे की देखभाल करते हुए उसे अकेले पाल सकूंगी?
मैं ख़ुद से ये सवाल दो सालों तक पूछती रही. और यहां तक कि जब मैंने एक लड़की को गोद लेने का फ़ैसला ले लिया, तब भी इसे लेकर अनिश्चित थी.
मैंने अपने दोस्तों से बात की, लंबी सांसें लीं और उन मुद्दों को लिखा जो मुझे परेशान कर रहे थे.
क्या यह सब सिंगल मां बनने की ज़िम्मेदारी का अहसास था? मुझे अहसास हुआ कि इसके लिए मेरे दोस्तों और परिवार वालों का समर्थन कितना अहम होगा.
जब मेरी छह महीने की सुंदर बेटी घर आई तो यह मेरे लिए त्योहार जैसा दिन था. उस दिन क़रीब 50 लोग उसके स्वागत के लिए मौजूद थे.
जब वो घर आई, मेरी सभी शंकाएं दूर हो गईं. वो घर की प्यारी पोती बन गई और मैं एक आश्वस्त सिंगल मां.
साथ ही मैंने अपने माता-पिता के घर से अलग अकेले रहने का फ़ैसला किया. इससे हमारे बीच रिश्ता और मज़बूत हो गया.
मुझे कभी नहीं लगा कि मैं उसकी 'असली' मां नहीं हूं.
उसके ज़हन में अपने पिता के विषय में जानने की जिज्ञासा के बावजूद मेरी बेटी मुझे बहुत प्यार करती है और वो अक्सर बोलती है कि मैं दुनिया की सबसे अच्छी मां हूं.
जब वो मुझे काम करते हुए देखती है तो कहती है कि 'अब तुम मेरी पापा हो!' यह मेरे लिए बहुमूल्य है.
एक गोद लिए बच्चे की ज़िंदगी आसान नहीं होती और हम दोनों उन कई और कभी-कभी असंवेदनशील सवालों का जबाव देना सीख रहे हैं जिसका जवाब समाज हमसे चाहता है.
कई लोग मुझसे मेरी बेटी का अतीत जानना चाहते हैं, जो वाकई बीत चुका है. कोई यह प्रश्न क्यों पूछता है? और उससे यह सवाल क्यों पूछा जाए?
इन सभी जटिलताओं के बावजूद हमारा जीवन बहुत सरल है, आनंद और प्यार से भरा है. इन सब से मेरी बहन प्रेरित हुई और अब उसने भी एक बेटी को गोद लिया है.
मेरी बेटी मेरे जीवन का बहुत ही अहम हिस्सा बन गई है. अब मैं गोद लेने की प्रक्रिया को लेकर मां-बाप और बच्चों को सलाह देती हूं.
मेरी बेटी स्कूल जाना पसंद नहीं करती इसलिए मैंने घर पर ही उसकी स्कूली-शिक्षा शुरू कर दी है.
मैं उसे अपने ख़ुद के लिए निर्णय लेने में मदद करना चाहती हूं. ऐसा मुझे अपने बचपन के दिनों में नहीं मिला था, जिसके मेरे लिए बहुत मायने हैं.
जब भी वो मुझसे कहेगी कि वो स्कूल जाना चाहती है तो मैं उसे लेकर जाऊंगी. यह उसकी अपनी पहचान है जो उसे कुशल बनाएगी, जैसी मैं हूं.
मैं अकेली नहीं हूं, मैं सिर्फ़ अकेले रहना चाहती हूं. लेकिन जब मैं अपनी बेटी के साथ होती हूं तब सबसे ज्यादा खुश रहती हूं.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात सीएम विजय रूपाणी इन 7 सवालों पर क्या बोले?

गुजरात में 9 दिसंबर, 2017 से शुरू हो रहे विधानसभा चुनाव को राजनीतिक सरगर्मियां तेज़ हो गई हैं. 
प्रधानमंत्री मोदी से लेकर कांग्रेस उपाध्यक्ष राहुल गांधी गुजरात में तमात जगहों पर अपनी रैलियां कर चुके हैं. 
गुजरात के मुख्यमंत्री विजय रूपाणी ने बीबीसी से बात करते चुनाव से जुड़े सात मुख्य सवालों पर अपने जवाब दिए. 
 गुजरात और केंद्र में बीजेपी की सरकार है, ऐसे में केंद्र सरकार अगर हमारा मार्गदर्शन कर रही है तो इसमें ग़लत क्या है.
 कांग्रेस की पेड सोशल मीडिया आर्मी इस तरह के सोशल ट्रेंड हमारे ख़िलाफ़ चला रही है. लोग सड़कों पर गढ्ढों का मजाक़ उड़ाते हैं लेकिन गढ्ढे इसलिए हैं क्योंकि हमने सड़कें बनाईं. कांग्रेस ने सड़कें ही नहीं बनाईं तो कोई उनका मजाक़ नहीं उड़ाता. 
 राहुल गांधी ने ग़लत आंकड़े दिए हैं जो प्रामाणित नहीं हैं. गुजरात बीते 14 सालों से नौकरियों के मामले में पहले पायदान पर है. बीते साल 84 फ़ीसदी नौकरियां पैदा हुई थीं और 72 हज़ार लोगों को नौकरियां दी गईं थीं. 
 पाटीदार समुदाय बीजेपी के ख़िलाफ़ नहीं है. पाटीदारों की सभी चार मांगों को मान लिया गया है. हम 50 फ़ीसदी से ज़्यादा आरक्षण नहीं कर सकते. 
 ये पाटीदार नहीं हैं. ये कांग्रेसी रैलियां हैं. मंचों पर भी कांग्रेस के प्रतिनिधि रहते हैं. इसके साथ ही अगर कोई रैलियों में भीड़ लेकर आ रहा है तो इसका मतलब ये नहीं कि वो चुनाव जीत सकता है. 
 मैं बिलकुल भी ख़ुश नहीं हूं. हम नैतिक राजनीति करते हुए बड़े हुए हैं और अभी भी कर रहे हैं. लेकिन जाति के नाम पर लोगों को अलग-थलग करना अच्छी राजनीति नहीं है. ये कांग्रेस की कठपुतलियां हैं. ये लोग जाति के नाम पर हमें बांटकर देश को कमजोर कर रहे हैं. ऐसा नेतृत्व लोगों को धोखा देता है. कांग्रेस इस भ्रम में है कि ये तिकड़ी उसे चुनाव जिता देगी.
 क्या जिग्नेश सच में दलितों का प्रतिनिधित्व करते हैं? उना मामले को डेढ़ साल बीत चुका है. कितने दलितों ने आकर इस मुद्दे पर विरोध किया? बीजेपी इस घटना के बाद उना के समधियाला में चुनाव जीत चुकी है.



ब्लॉगः #HerChoice क्या होता है जब औरतें अपनी मर्ज़ी से जीती हैं?

क़रीब 40 साल पहले मशहूर हिंदी कवि आलोक धन्वा ने जब अपनी कविता, 'भागी हुई लड़कियां' में ये पंक्तियां लिखीं तो हम-तुम को ही संबोधित कर रहे थे.
सच ही तो है, जब स्त्री बेख़ौफ़ भटकती है तो हम-तुम कितना आतंकित हो जाते हैं. 
पर क्या आप जानते हैं, इससे स्त्रियों का भटकना रुका नहीं है!
कुछ आपने आंखें बंद कर रखी हैं, नज़र फेर ली है और कुछ स्त्रियों ने अपनी ज़िंदगी में क्रांति चुपचाप ला दी है.
तो हमने सोचा कि इस छिपे ग़दर पर रौशनी डाली जाए. 
आपकी मुलाकात भारत की उन स्त्रियों से करवाई जाए जो सामाजिक दायरों को लांघकर, अपनी ख़्वाहिशों और चाहत को तरजीह देकर अपना व्यक्तित्व ढूंढ रही हैं.
ये स्त्रियां हम-तुम के बीच ही रह रही हैं. भारत के उत्तर, पूर्वोत्तर, दक्षिण, पश्चिम, शहरी, ग्रामीण - वो अपनी मर्ज़ी #HerChoice से जी रही हैं. 
हम अलग-अलग तबके और इलाक़े की 12 स्त्रियों की बेबाक कहानियां लाएंगे.
वादा है कि ये कहानियां आपको ज़रूर चौंकाएंगी. भारत में युवा और अधेड़ स्त्रियों के बारे में आपकी समझ और सोच का दायरा बहुत बड़ा कर देंगी.
बताएंगे एक ऐसी स्त्री की कहानी जिसे शादी के बाद पता चला कि उनका पति नपुंसक है. ना शारीरिक संबंध बना सकता है ना प्यार करने का इच्छुक है.
उस मर्द ने तो समाज के दबाव में झूठ बोलकर शादी की, पर उस अधूरे रिश्ते में क्या किया इस स्त्री ने?
एक ऐसी लड़की भी है, जिसके ग्रामीण मां-बाप ने उसके पैदा होने के बाद, अपने प्रेम संबंधों के लिए, उस बच्ची को छोड़ दिया.
मां-बाप होते हुए भी अनाथ हुई उस लड़की की मर्ज़ी क्या है?
समलैंगिक रिश्तों के बारे में खूब सुना-पढ़ा है पर क्या कभी दो औरतों को बिना किसी प्रेम संबंध के दशकों तक साथ रहते देखा है?
मिलना चाहेंगे ऐसी दो आज़ाद ख़्याल पंछियों से?
तलाक़शुदा स्त्री को अक़्सर बेचारी के चश्मे से देखनेवालों के लिए वो कहानी ख़ास होगी जो उन्हें ऐसी स्त्री से मिलवाएगी जिसने पति के प्यार को खोने के बाद ही ख़ुद से प्यार औ ख़ुद की इज़्ज़त करना सीखा.
कहानियां तो उन स्त्रियों की भी बहुत दिलचस्प हैं जिन्होंने अपनी पसंद से अकेले रहने का फ़ैसला किया. 
शादी ना करने का वो मुश्किल फ़ैसला जो हमेशा परिवार और समाज से जंग जीतने से कम नहीं.
और वो खुश हैं. 
कोई अकेले मज़े में है. 
किसी ने बच्ची को गोद लिया और उसे अकेले बड़ा करने में मशगूल है.
कोई तो इससे भी दिलेर है और अपने लिव-इन रिलेशनशिप में गर्भवती होने के बाद, और उस रिश्ते के टूटने की सूरत में भी उस बच्चे को रखने का फ़ैसला कर अकेले पाल रही है.
ऐसी स्त्री की कहानी भी होगी जिसने मां-बाप के दबाव में शादी की पर उस रिश्ते में सिर्फ़ पति की हिंसा मिली. 
कैसे निबटी वो इससे? क्या उस रिश्ते में बनी रही? या तोड़ने का साहस कर पाई?
पति पिटाई ना करे मगर प्यार भी ना करे, तो क्या? क्या नीरस शादी में रस भरने का कोई उपाय है? क्या पत्नी और मां की भूमिका में घरेलू स्त्री अधूरा महसूस कर सकती है? 
अगर वो किसी ग़ैर मर्द के साथ से उसे पूरा करने की हिम्मत करे तो? 
अपने ही पति से भागने का मन क्यों करता है स्त्रियों का? 
ऐसी कहानी भी मिलेगी जो इसकी वजह भी बताएगी और रिश्ता तोड़े बग़ैर, उसमें सांस लेने की जगह बनाने का स्त्री का ढूंढा रास्ता भी दिखलाएगी.
स्त्री अगर विकलांग है तो मर्द और उसके परिवार की नज़र में 'संपूर्ण' कैसे बने? 
एक ऐसी ही स्त्री की कहानी में शादी से पहले रिश्ता बनाने की हिम्मत और फिर उस रिश्ते में अपनी क्षमताओं पर भरोसा दिलाने की जद्दोजहद मिलेगी.
कम पढ़ी-लिखी पर सबल स्त्री की वो कहानी भी हम लाएंगे जो एक ग़ैर-ज़िम्मेदार पति के साथ रह रही है. वो कमाता नहीं है और ज़बरदस्ती शारीरिक रिश्ता बनाता है.
बच्चों की पैदाइश पर रोक नहीं है, स्त्री का शरीर कमज़ोर होता जा रहा है पर रिश्ता तोड़ने का साहस भी नहीं है.
क्या करती है ऐसी स्त्री? उसकी ख़्वाहिश क्या है और उसके पास रास्ता क्या है? 
बीबीसी की विशेष सीरीज़ #HerChoice में आनेवाले हर शनिवार-रविवार को आराम से पढ़िएगा ये 12 बेबाक कहानियां. 
और सोचिएगा. 
सोचना और समझना सबसे ज़रूरी है. 
क्योंकि जान लीजिए ये हम-तुम के बीच ही हो रहा है. 
कोई सोच रही हैं, कोई कर पा रही हैं. 
और ये उन्हें जानने का मौका है. 
जैसे अपनी कविता, 'भागी हुई लड़कियां' में कवि आलोक धन्वा ने आगे लिखा है...
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



#HerChoice: बेटियों के सपनों को मरने नहीं दिया

मुझे हमेशा से पढ़ाई का शौक था.
सपना देखती थी कि किसी रोज़ काला गाउन पहन कर राष्ट्रपति के हाथों से मेरिट सर्टिफिकेट लूं.
खूब पढ़कर टीचर बनना चाहती थी, अपने पैरों पर खड़े होना चाहती थी. 
लेकिन घर वालों ने बारहवीं पास करते ही मेरी शादी कर दी.
---------------------------------------------------------------------------------------
----------------------------------------------------------------------------------------
पति सीधे-सादे आदमी थे, सरकारी नौकरी करते थे. 
उनका अक्सर तबादला होता रहता, लेकिन वो मुझे कभी अपने साथ नहीं ले गए. 
मैं हमेशा ससुराल में रह कर घर-परिवार की ज़िम्मेदारियां निभाती रही.
अपनी ननदों को कॉलेज जाते देखती तो पढ़ाई की ख़्वाहिश फिर जाग उठती.
घर से ही पढ़ाई करके जैसे-तैसे मैंने अपना ग्रेजुएशन पूरा किया. 
वक़्त बीतता गया और मैं पांच बेटियों की मां बन गई. 
परिवार वालों ने तो कभी बेटियां पैदा करने का ताना नहीं मारा, 
लेकिन समाज हमेशा मुझे और मेरे पति को 'बेटा न होने' का अहसास दिलाता रहा. 
कइयों ने कहा कि 'पांच बेटियां हैं, इसलिए जल्दी-जल्दी शादी करके निपटाओ, वरना उम्र बीतने पर ज़्यादा दहेज देना पड़ेगा. 
मगर मैंने ठान लिया था कि अपनी बेटियों को खूब पढ़ाऊंगी, उन्हें क़ाबिल बनाऊंगी.
मैंने उन्हें सबके ख़िलाफ़ जाकर पढ़ाया. 
मैं नहीं चाहती थी कि मेरी बेटियां मेरी तरह अपने सपनों को तिल-तिलकर मरते देखें. 
मेरे पति ने भी मेरा साथ दिया. 
आज मेरी पांचों बेटियां अच्छी नौकरियों में हैं. 
अब जब मैं उनके कॉलेज की तस्वीरें देखती हूं जिनमें वो काले गाउन पहनकर सर्टिफ़िकेट लिए खड़ी हैं, तो लगता है मेरा सपना पूरा हो गया.



नज़रिया: गुजरात जीतने के लिए पाटीदारों को जीतना कितना ज़रूरी

गुजरात की पहली महिला मुख्यमंत्री आंनदीबेन पटेल को हटाया जाना, उसके बाद पाटीदार समुदाय में बीजेपी की पकड़ कम होना और फिर इस समुदाय के संघर्ष का हिंसक आंदोलन में बदल जाना. 
इन सभी घटनाओं की वजह से पिछले दो दशक से भी लंबे समय से गुजरात की सत्ता पर काबिज़ बीजेपी आज अपनी पकड़ ढीली पड़ती महसूस कर रही है.
चुनाव का वक्त क़रीब आने पर जाति का कार्ड खेला जाता है और राजनीति अपनी धुरी बदलने लगती है. ऐसा तब होता है जब जातिगत समुदायों के नेता अपने सत्ता में बैठे राजनेताओं से कहते हैं कि अब उनकी 'कीमत' चुकाने का वक्त आ गया है. 
नरेंद्र मोदी गुजरात के सबसे लंबे समय तक (4610 दिन) मुख्यमंत्री रहे. 2014 में वे प्रधानमंत्री पद के लिए चुने जाने के बाद दिल्ली रवाना हो गए.
मोदी ने अपने विकल्प के रूप में आनंदीबेन पटेल को चुना. पार्टी और सरकार में मोदी की मजबूत पकड़ ने किसी भी तरह की टूट और महत्वकांक्षाओं को पनपने नहीं दिया. मोदी के नेतृत्व में पार्टी के भीतर किसी भी तरह की असहमति को तुरंत प्रभाव में निपटा लिया जाता था.  
लेकिन मोदी के दिल्ली जाते ही कुछ ताकतें भी खुलकर सामने आने लगीं. इस आग की चिंगारी पाटीदार नेताओं ने जलाई जो आंनदीबेन के ख़िलाफ़ थे. ऐसे में आरक्षण से बेहतर मुद्दा और क्या हो सकता था? 
पार्टी के भीतर ही कई लोग इस चिंगारी को हवा देने के लिए तैयार बैठे थे. नरेंद्र मोदी के दो सबसे करीबी साथी अमित शाह और आनंदीबेन के बीच प्रतिद्वंद्विता के बारे में सभी अच्छे से जानते हैं. गुजरात में बेकाबू होते पाटीदार आंदोलन ने आनंदीबेन पटेल की गुजरात में पकड़ कमज़ोर कर दी थी. 
और फिर ऊना में दलित युवकों के ख़िलाफ़ हुई हिंसा ने अमित शाह को मौका दे दिया कि वे आनंदीबेन को हटा अपने करीबी विजय रूपाणी को मुख्यमंत्री की कुर्सी पर बैठा सकें.
शिक्षण संस्थानों और सरकारी नौकरियों में पाटीदारों को आरक्षण देने की मांग उठाने वाले हार्दिक पटेल तब एक बड़ा चेहरा बनकर उभरे, जब राज्य सरकार ने उनपर देशद्रोह का मामला चलाया और छह महीने के लिए गुजरात से बाहर चले जाने का आदेश सुना दिया.
हार्दिक ने गुजरात में ज़बरदस्त वापसी की और उसके बाद से ही वे बीजेपी के लिए हलक में अटका हुआ कांटा बने हुए हैं.
संख्या के आधार पर पाटीदारों का गुजरात में ख़ासा प्रभाव है, वे आर्थिक रूप से भी मज़बूत हैं. पाटीदारों के बीच सामुदायिक समझ भी काफी बेहतर है, इसी का नतीजा है कि वे बंधुआ मजदूरी से उभरते हुए अब सामाजिक, व्यवसायिक और राजनीतिक रूप से मजबूत हुए हैं.
गुजरात की 6 करोड़ 30 लाख की कुल आबादी में पाटीदारों का हिस्सा 14 प्रतिशत है और कुल वोटरों की बात करें तो उसमें पाटीदार 21 प्रतिशत हैं. आनंदीबेन पटेल की 24 सदस्यीय कैबिनेट में 8 मंत्री इसी समुदाय से आते थे. राज्य के कुल 182 विधायकों में से 42 विधायक पटेल हैं. 
स्कूल और कॉलेजों में मजबूत पकड़ रखने वाले पटेलों को पहली बार दरकिनार होने का एहसास कांग्रेस के राज में हुआ था. 1985 में जब माधवसिंह सोलंकी गुजरात के मुख्यमंत्री थे, तब वे KHAM फॉर्मूला लेकर आए. इसका मतलब था K-क्षत्रिय, H-हरिजन, A-आदिवासी और M-मुस्लिमों का गठजोड़.
इस फॉर्मूले की मदद से कांग्रेस ने उस समय गुजरात में ऐतिहासिक जीत दर्ज करते हुए 149 सीटें जीती थीं. तब पाटीदारों का झुकाव पटेलों के नेतृत्व वाले जनता दल की तरफ हो गया और बाद में वे बीजेपी की तरफ जाने लगे जिससे कांग्रेस को नुकसान पहुंचाया जा सके.
साल 1985 में ज़बरदस्त बहुमत पाने के बाद भी सोलंकी सत्ता पर अपनी पकड़ बनाए रखने में कामयाब नहीं रहे. उन्होंने ओबीसी आरक्षण को 27 प्रतिशत तक बढ़ाने का फ़ैसला लिया था जिसकी वजह से उन्हें आरक्षण विरोधी आंदोलन का सामना करना पड़ा.
आज आरक्षण की मांग करने वाले पाटीदार उस समय आरक्षण विरोधी गुट के अगुवा थे. धीरे-धीरे ये आंदोलन उग्र होने लगा था जिसके फलस्वरूप राजीव गांधी को सोलंकी को केंद्रीय मंत्री बनाकर दिल्ली वापस बुलाना पड़ा. 
यही पाटीदार समुदाय जो कभी बीजेपी का बड़ा वोटबैंक था, आज आरक्षण की मांग के चलते बीजेपी को नुकसान पहुंचाने पर उतारू है. नवंबर 2015 में हुए गुजरात के स्थानीय निकाय चुनावों में ये पाटीदार ही थे जो सत्तारूढ़ बीजेपी के ख़िलाफ़ मुखर हुए और इसी चुनाव से कांग्रेस को नई जान मिली.
हालांकि बीजेपी ने शहरी इलाकों के सभी नगर निगम अपने सियासी किले में बरकरार रखे, लेकिन उसकी जीत का मार्जिन जरूर घटा. ग्रामीण इलाकों में पार्टी को भारी नुक़सान हुआ. कांग्रेस गुजरात की 31 ज़िला पंचायतों में से 23 पर और 230 तहसील पंचायतों में 192 पर कब्ज़ा करने में कामयाब रही. 
बीजेपी को 67 तहसील पंचायतों से संतोष करना पड़ा. कम से कम आठ ज़िले ऐसे थे जहां बीजेपी एक भी तहसील सीट जीतने में नाकाम रही. साल 2010 में बीजेपी ने स्थानीय निकाय की 323 सीटों में से 83 फीसदी यानी 269 सीटें जीत ली थीं. 
साल 2015 में बीजेपी ने अपनी जीती सीटों में से 44 फीसदी सीटें गंवा दी और उसके ख़ाते में केवल 126 सीटें आईं. साल 2010 में बीजेपी ने 24 ज़िला पंचायतों में से 547 सीटों पर जीत दर्ज की. इस बार 31 ज़िला पंचायतों में कांग्रेस ने 596 सीटें जीतीं.
दिल्ली जाने से पहले गुजरात के मुख्यमंत्री रहते हुए मोदी के खाते में कामयाबी के कई रिकॉर्ड दर्ज हैं, 31 ज़िला पंचायतों में से 30, 230 तहसील पंचायतों में से 192, 56 स्थानीय निकायों में 49 और राज्य के सभी आठ नगर निगमों पर बीजेपी ने जीत दर्ज की. 
मोदी को गुजरात से गए अभी तीन साल ही बीते थे कि राज्य में पार्टी की स्थिति बिगड़ने लगी. अब बीजेपी को घबराबट हो रही है कि इन हालात से कैसे निपटा जाए. दूसरी तरफ़ अपने अतीत के साए में सिकुड़ी कांग्रेस का भरोसा लौटता हुआ दिख रहा है. 
और वो इस साल दिसंबर में होने वाले विधानसभा चुनाव में बीजेपी से दो-दो हाथ करने के लिए तैयार है. ऐसा नहीं है कि बीजेपी सरकार ने पाटीदारों का समर्थन बरकरार रखने के लिए कोशिश नहीं की. पिछले साल उसने आर्थिक रूप से पिछड़े तबके के लिए 10 फ़ीसदी कोटे का प्रावधान किया.
लेकिन 8 अगस्त को हाई कोर्ट ने इस कोटे को ख़ारिज कर दिया. ये मुद्दा एक बार फिर से उस वक्त जोर पकड़ा जब हार्दिक पटेल ने कहा कि वे पाटीदारों के आरक्षण के बदले कांग्रेस को समर्थन दे सकते हैं. 22 नवंबर को हार्दिक ने घोषणा की कि उन्होंने पाटीदारों के आरक्षण के लिए कांग्रेस का प्रस्ताव मान लिया है बशर्ते पार्टी सत्ता में आ जाए.
एक सवाल ये भी है कि गुजरात में अपेक्षाकृत संपन्न माने जाने वाले पाटीदारों को आरक्षण की क्या वाकई में जरूरत है. इसका फौरी जवाब है नहीं. लेकिन हार्दिक को ऐसा नहीं लगता. उनका कहना है कि लोग दूध की बाल्टी में सतह पर मौजूद क्रीम को देखते हैं और अपने नतीजे निकाल लेते हैं. 
हार्दिक पटेल का दावा है कि उनके समुदाय के 60 फीसदी लोग गरीब हैं. हकीकत में पुराने लोगों का कहना है कि आज़ादी से पहले के भारत में पटेल खेतीहर मजदूर के तौर पर काम करते थे जो राजपूत किसानों के लिए काम करते थे, लेकिन वक्त के साथ-साथ वे ज़मीनों के मालिक बन गए.
ब्राह्मण समाज के डॉक्टर सुमित व्यास का कहना है, "राज्य में दूसरी ऐसी जातियां भी हैं जिनकी हालत पाटीदारों से ज्यादा ख़राब है, पाटीदार तुलनात्मक रूप से बेहतर स्थिति में हैं. लेकिन दूसरी जातियों के पास न तो वो राजनीतिक और न ही आर्थिक हैसियत है जिससे सरकार पर अपनी मांगों के लिए वे दबाव बना सकें."



ब्लॉग: #HerChoice 'गाली भी महिलाओं के नाम पर ही दी जाती है!'

वे गालियां इतनी अभद्र मानी जाती हैं कि उनका यहां क्या बखान करूं. पर जानते उन्हें आप भी हैं और मैं भी. देश के अलग-अलग इलाक़ों में उनका मतलब बदल सकता है पर उनकी भाषा नहीं बदलती.
गालियों की भाषा में औरत, उसके शरीर या उसके रिश्ते का ही इस्तेमाल होता है. अक्सर हिंसा में लपेट कर और 'सेक्शुअल' तंज़ के साथ.
ये गालियां इतने आम तौर पर इस्तेमाल होती हैं कि मर्द और औरत दोनों की भाषा का हिस्सा बन जाती हैं.
पर गाली भी एक तरीक़े से औरतों को मर्दों के सामने दूसरा दर्जा देती हैं और कई औरतों को यह बहुत परेशान करता है.
शायद इसलिए जब हमने औरतों की 'मर्ज़ी' और आज़ाद ख्याल होने पर विशेष सिरीज़ शुरू की तो औरतों के मन में दबी कई असहजताएं सामने आईं.
अपनी मर्ज़ी से अपनी ज़िंदगी और रिश्ते निभाती औरतों की कहानियों की सीरीज़ #HerChoice, पर एक पाठक सीमा राय ने हमारे फ़ेसबुक पन्ने पर औरतों से जुड़ी गालियों पर टिप्पणी की.
साथ ही उन्होंने लिखा कि "औरतें हर मुद्दे पर अपना मत रख सकती हैं, उनके पास भी दिल और दिमाग़ होता है पर उनसे उम्मीद की जाती है कि वे न बोलें."
सीमा राय का इशारा ख़ास तौर पर हमारी पहली 
 की तरफ़ था जहां एक औरत खुलकर अपनी 'सेक्शुअल डिज़ायर' के बारे में बता रही है.
अब यह तो आप भी जानते हैं कि ऐसे मुद्दे पर औरत की सोच को तरज़ीह नहीं दी जाती. अहमियत तो छोड़िए, आम धारणा ये है कि ऐसी इच्छाएं सिर्फ़ मर्दों में ही होती हैं.
ज़ाहिर है बहुत सी महिलाओं को उस औरत की कहानी में अपना अक्स नज़र आया. एक और पाठक, वीरासनी बघेल ने लिखा कि "यह जिस भी महिला की कहानी है, वो समाज का एक अलग आईना दिखाती हैं."
वीरासनी आगे लिखती हैं कि "यह साबित होता है कि कमी हमेशा महिलाओं में नहीं होती, कमी पुरुषों में भी होती है और समाज को अपने ग़लत नज़रिए का चश्मा उतारने की ज़रूरत है."
हमारी 
 हैं पर औरतों की पहचान गुप्त रखी गई है क्योंकि डर है कि समाज और जानने वालों की तरफ़ से न जाने कैसी प्रतिक्रिया आए.
पर इन गुमनाम कहानियों को पढ़नेवाली औरतें बेबाक़ी से लिख रही हैं. 
पूनम कुमारी गुप्ता बड़ी साफ़गोई से अपनी बात कहती हैं. उनका कहना है कि "लोग कितना बदलेंगे ये तो पता नहीं, पर शायद औरतों की खुद की कुढ़न ही कम हो जाए."
ये कहानियां दुख और शिकायत की नहीं हैं. सामाजिक दबाव, पारिवारिक दायरों और औरत होने के नाते तय भूमिकाओं को तोड़कर अपने मन को सुनने की हैं.
इसीलिए इन्हें पढ़कर किसी की कुढ़न कम हो रही है तो किसी को ज़िंदगी अलग तरीक़े से जीने का हौसला मिल रहा है.
बिना किसी शारीरिक रिश्ते में बंधे, दो औरतों की साथ रहने की हमारी 
 पर एक पाठक मीनाक्षी ठाकुर लिखती हैं, "अपने तरीक़े से जीने की हिम्मत सब में नहीं होती, जो इन दोनों ने कर दिखाया!"
अतिया रहमान ने लिखा कि "जब आपको सच में पता होता है कि आप जो कर रहे हैं उसकी वजह क्या है और आप सचमुच चाहते क्या हैं, तब ऐसी कहानियां बनती हैं."
हमारे समाज में अक्सर औरतों को अपनी चाहत जानने, पहचानने और उसे अहमियत देने की सीख दी ही नहीं जाती. 
शायद इसीलिए 12 आम औरतों की कहानियां बताने वाली हमारी इस सिरीज़ में पाठकों की इतनी दिलचस्पी है. 
यह मौक़ा है औरतों के ख़ुद को और मर्दों के औरतों की दिल की बात जानने का.
आने वाले शनिवार और रविवार फिर लाएंगे बाग़ी तेवर की दो और बेबाक कहानियां. पढ़िएगा और बताइएगा कि उन्होंने आपके मन को डराया या हिम्मत बंधाई.



क्या गुजरात सीएम मोदी को मिस कर रहा है?

बात 2010 की है जब गुजरात अपना 50वां जन्मदिन मनाने को तैयार था. गुजरात से ताल्लुक रखने वाले लगभग सभी कॉर्पोरेट्स भी एक मई को होने वाले बड़े जलसे में 'सहयोग' दे रहे थे.
देश के एक नामचीन बिज़नेस ग्रुप ने भारत के सबसे मशहूर म्यूज़िक कम्पोज़र से एक जिंगल बनवाने का प्लान किया.
करोड़ों की लागत वाला जिंगल लेकर कॉरपोरेट ग्रुप के टॉप अफ़सर मुख्यमंत्री के पास उसे सुनाने पहुंचे.
नरेंद्र मोदी ने सुनने से पहले पूछा, "जिंगल बनाने वाले कहाँ हैं?". जवाब मिला, "सर, वो तो नहीं आ सकेंगे".
बहरहाल, मुख्यमंत्री को जिंगल ज़्यादा पसंद नहीं आया और उन्होंने अपने अफ़सरों से कहा, "अरे और ढूंढो भाई. बहुत टैलेंट है हमारे गुजरात में."
आख़िरकार जिसका जिंगल सेलेक्ट हुआ वो ऐसा युवक था जिसके बारे में किसी ने पहले सुना तक नहीं था.
बतौर गुजरात के मुख्यमंत्री नरेंद्र मोदी के काम करने का यही स्टाइल था.
बॉलीवुड की मिसाल से देखें तो कह सकते हैं, "मैं जहाँ खड़ा हो जाता हूँ लाइन वहीं से शुरू हो जाती है."
इस वाक़ये के पांच साल बाद, 2015 की एक दोपहर उसी सीएम ऑफ़िस में आनंदीबेन पटेल बैठी कुछ फ़ाइलें देख रहीं थीं.
एकाएक उन्होंने एक कर्मचारी को बुलाकर करीब बीस मिनट तक उसे ये सिखाया कि 'किताबों पर कवर कैसे चढ़ाना चाहिए जिससे वो फटे नहीं और भद्दा न लगे. साथ ही, उसे फ़ाइलों को करीने से रखना भी सिखाया'.
राजनीति में आने और गुजरात की पहली महिला मुख्यमंत्री बनने के पहले आनंदीबेन एक स्कूल टीचर और प्रिंसिपल थीं.
वाक़ये के क़रीब एक साल बाद गुजरात के मौजूदा मुख्यमंत्री विजय रूपाणी उसी दफ़्तर के 'इंचार्ज' बने.
कुछ दिन पहले ही वे किसी से शेयर कर चुके थे, "मुझे यक़ीन ही नहीं था कि मैं राजकोट दक्षिण सीट से चुनाव लड़ सकूंगा, जीतना तो बाद की बात है".
दरअसल, ये सीट प्रदेश भाजपा के दिग्गज वजुभाई वाला की थी जो 1985 से जीत रहे थे और उन्होंने 2002 के उप-चुनाव के लिए नरेंद्र मोदी के लिए 'खाली की थी'.
केंद्र में मोदी सरकार आने के कुछ महीने बाद वजुभाई वाला की नियुक्ति बतौर कर्नाटक गवर्नर कर दी गई और रूपाणी को पहले सीट और डेढ़ साल बाद सीएम पद भी मिला.
तीन सालों में गुजरात सीएमओ में क्या बदला है इसकी परतें अब थोड़ी हल्की लग रहीं हैं.
नरेंद्र मोदी का शासन उनके इर्द-गिर्द मंडराता था जबकि आनंदीबेन और रूपाणी के दौर में ये बिखरता दिखा है. 
प्रधानमंत्री बनने के पहले 4,610 दिन तक मुख्यमंत्री रहे मोदी का कद गुजरात में ख़ासा बढ़ चुका था. 
लंबे अरसे उनके साथ काम कर चुके लोग बताते हैं कि "मोदी बोलते कम थे. समय पर टारगेट पूरे न होने पर ख़ौफ़नाक भी लगते थे."
अपने पहले कार्यकाल में उन्होंने वरिष्ठ आईएएस अधिकारियों में से उनकी 'पहचान कर ली थी जिन्हें उन्हें अपने क़रीब रखना था."
गांधीनगर मुख्यमंत्री आवास में सिर्फ़ उन्ही अधिकारियों को जाने की इजाज़त थी और मंत्री या एमएलए तो वहां 'फटकने से भी कतराते थे, जबकि इसके पहले केशुभाई पटेल के कार्यकाल में सभी वहां नियमित जमा होते थे."
2006 के विधान सभा सत्र के दौरान एक पार्टी विधायक ने किसी से शिकायत थी, "साढ़े तीन साल बाद पर्सनल मुलाक़ात हुई नरेंद्र भाई से."
कुछ करीबी बताते हैं, "नरेंद्र मोदी मुख्यमंत्री बनने के पहले तक एक भी चुनाव नहीं लड़े थे शायद इसलिए चुने हुए प्रतिनिधियों पर पूरा भरोसा करने में उनको थोड़ी हिचक रही है."
शायद यही वजह है कि प्रधानमंत्री मोदी ने आज भी गुजरात सरकार और प्रशासन पर मुख्यमंत्री मोदी-सी पकड़ 'अपने पसंदीदा ब्यूरोक्रैट्स' के ज़रिए बना रखी है. 
के. कैलाशनाथन वो अफ़सर हैं जिनके 2013 में रिटायरमेंट के बाद एक ख़ास पोस्ट 'चीफ़ प्रिंसिपल सेक्रेटरी' पर नियुक्त किया गया था.
कैलाशनाथन की ये पोस्ट आनंदीबेन पटेल और विजय रूपाणी के कार्यकाल में भी जारी है, उन्हें लोग केके भी कहते हैं.
उन्हें करीब से जानने वाले एक व्यक्ति के अनुसार, "केके गुजरात में उतने ही पावरफ़ुल हैं जितने भाजपा अध्यक्ष अमित शाह."
ऐसे तमाम अफ़सर भी हैं जिन्हे मोदी ने सीधे दिल्ली में बुला लिया है और बड़े पदों पर नियुक्त किया है मिसाल के तौर पर राजस्व सचिव हसमुख अढिया, उनके एडिशनल प्रिंसिपल सेक्रेटरी पीके मिश्रा और पीएमओ में पब्लिक रिलेशन के चीफ़ जेएम ठक्कर कुछ ऐसे ही नाम हैं.  उनके निजी सचिव आइएएस अधिकारी राजीव टोपनो भी गुजरात कैडर से ही लाए गए हैं.
ऐसे अफ़सर भी हैं जिन्हे मोदी की 'अग्नि परीक्षा' से भी गुज़ारना पड़ा.
एक अहम विभाग के प्रमुख सचिव जो आगे चल कर 'मोदी के चहेते भी बने' एक रोज़ एक प्रेजेंटेशन दे रहे थे.
प्रेजेंटेशन में उन्होंने वो चीज़ें बताईं जो उनके विभाग ने 'बेहतरीन की थी.'
सब कुछ गौर से सुनने के बाद मुख्यमंत्री मोदी बोले, "आपने काम बहुत अच्छा किया पर मेरे हिसाब से मैं आपको ज़ीरो मार्क्स दूंगा."
उन्होंने आगे कहा, "जब तक इस अच्छे काम के बारे में लोगों को पता नहीं चलेगा, मेरी सरकार को क्या माइलेज मिलेगा. इसकी पब्लिसिटी कहाँ है?"
ये मोदी का तरीका था. एक वरिष्ठ अफ़सर के मुताबिक़, "अफ़सरों ने मोदी जी के दिल्ली जाने पर थोड़ी चैन की सांस भी ली थी क्योंकि प्रेशर बहुत ज़्यादा रहता था". 
आनंदीबेन के कमान संभालते ही चीज़ें बदलने लगीं थी. उन्हें करीब से जानने वालों की राय अच्छी हो या बुरी, एक तरह की ही है.
ज़्यादतार मानते हैं कि मोदी के बाद आनंदीबेन ही वो कद्दावर नेता थीं जिन्हें कमान मिलनी चाहिए थी और ख़ुद मोदी ने उन्हें चुना था. 
वे शिक्षा और रेवेन्यू जैसे अहम मंत्रालय भी संभाल चुकी थीं. आनंदीबेन के राज में सचिवालय में मंत्रियों और पार्टी नेताओं का आना-जाना भी बढ़ गया था.
लेकिन उनकी 'दिक्कत उनका मिजाज़ था क्योंकि पल में क्रोधित और दूसरे पल में सामान्य हो जाती थीं'.
इनके कार्यकाल में कन्याओं में स्कूली शिक्षा बढ़ाने का एक अभियान चला था जिसका नाम था 'कन्या केलवणी योजना.'
इस योजना से जुड़े एक बड़े अफ़सर इसी समय किसी कारणवश छुट्टी पर चले गए. 
वापस लौटने पर मुख्यमंत्री आनंदीबेन पटेल ने उन्हें और दो वरिष्ठ सचिवों को बुलाया और 'बिना कोई सवाल किए सरकारी अफसरों के काम-काज के तरीकों पर 40 मिनट तक चिल्लाती रहीं."
जब आनंदीबेन चुप हो गईं तो तीन-चार मिनट की ख़ामोशी के बाद उस अफ़सर ने पूछा, "मैडम मीटिंग ख़त्म हो गई? हम लोग जाएँ?" 
जवाब मिला, "हाँ-हाँ बिलकुल जाइए."
जहाँ मोदी के तीनों कार्यकालों में भ्रष्टाचार के सीधे या बड़े आरोप नहीं लगे थे, आनंदीबेन सरकार में ये बढ़ने लगे, 'जिसका फ़ीडबैक सीधे मोदी के पास दिल्ली पहुँचता था."
अफ़वाहें जनता तक भी पहुँच रही थीं जिसका नुकसान प्रदेश भाजपा को साफ़ दिख रहा था.
दूसरी तरफ़ पटेल आंदोलन का बीज भी बोया जा चुका था. विजय रूपाणी की कहानी यहीं से शुरू हुई. 
रूपाणी को न सिर्फ़ भाजपा प्रमुख अमित शाह बल्कि राष्ट्रीय स्वयंसेवक संघ का भी समर्थन मिल रहा था.
रूपाणी के बारे में आज भी आम राय यही है कि 'वे अच्छे आदमी हैं और उन तक पहुंचना भी मुश्किल नहीं."
गांधीनगर में जानकार बताते हैं, "रूपाणी सबसे मिलते जुलते हैं और मोदी-शाह की हर बात उनके लिए पत्थर की लकीर है. कुछ महीने पहले हाई कमान से कड़ा संदेश आया कि वे सार्वजनिक कार्यक्रमों में कम दिख रहे हैं. रूपाणी अगले दिन घर से दफ़्तर जाते समय एक छोटे से धार्मिक आयोजन में भी रुक गए. इसमें महज़ सौ-डेढ़ सौ लोग थे."
हाल ही में विजय रूपाणी के साथ घंटों बातचीत कर चुके एक व्यक्ति ने कहा, "दिक्कत यही है कि आम आदमी उन्हें आज भी भाजपा कार्यकर्ता ज़्यादा और मुख्यमंत्री कम समझता है."
गुजरात के आम लोगों से भी ये सुनने को मिल रहा है कि "तीनों अलग किस्म के हैं." मीडिया में भी इस तरह के कयास लगने लगे हैं कि दरअसल बेहतर कौन था. 
मोदी ने अपने मुखयमंत्री काल की शुरुआत में मीडिया से दूरियां रखनी शुरू कर दी थी. प्रमुख वजह थी साल 2002 में गोधरा कांड के बाद सरकार और नेतृत्व की राष्ट्रीय-अंतरराष्ट्रीय मीडिया में बदनामी.
शायद यही वजह थी कि 2003-04 से बतौर मुख्यमंत्री, मोदी ने टॉप पीआर और ब्रैंड मैनेजमेंट एजेंसियों का इस्तेमाल शुरू कर दिया था. 
अपनी छवि को लेकर वे इतने सतर्क हो गए थे कि 'कैमरा शूट्स के दौरान किस ऐंगल से फ़ोटो खींचेगी ये फ़ैसला भी वही करते थे. प्रचार सम्बंधित तस्वीरों और स्लोगनों को वो ही फ़ाइनल करते थे और न जाने कितनी तस्वीरें रिजेक्ट हुई होंगी."
एक जानकार ने बताया, "अपनी ब्रैंड इमेज बढ़ाने के सिलसिले में उन्हें आंध्र प्रदेश और चंद्रबाबू नायडू का मॉडल बताया गया. कॉरपोरेट जगत से बिज़नेस करने का मॉडल उन्होंने यही से अपनाया."
विश्लेषक बताते हैं पार्टी से ज़्यादा मोदी को प्रदेश में इसका लाभ हुआ और यही वजह है कि 2017 के चुनावों में मोदी को ख़ुद वोट मांगने के लिए उतरना पड़ा है.
प्रदेश की राजनीति और वोटरों के रुझान पर इन तीनों शख्सियतों के अलग-अलग किस्म के शासनों का सीधा असर कितना पड़ेगा ये बहुत जल्द पता चलने वाला है. 
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



गांधी का गुजरात कैसे बना हिन्दुत्व की प्रयोगशाला?

बात 1991 की है. तब गुजरात में बीजेपी ज़मीन की तलाश में थी. गुजरात में उस वक़्त जनता दल और बीजेपी की साझा सरकार थी. 
देश के जाने-माने सोशल साइंटिस्ट आशीष नंदी मोदी का इंटरव्यू लेने गए थे. उनके साथ गुजरात के प्रसिद्ध राजनीति विश्लेषक अच्युत याग्निक और शिखा त्रिवेदी थीं. 
अच्युत याग्निक से मैंने पूछा कि वो इंटरव्यू कैसा हुआ था? उन्होंने कहा, ''मोदी का उस वक़्त कोई बड़ा कद नहीं था. वो इंटरव्यू में मुसलमानों के ख़िलाफ़ बोल रहे थे. हमलोग इंटरव्यू के बाद कार में एक साथ आ रहे थे. तभी आशीष नंदी ने अचानक गाड़ी रोक दी और ग़ुस्से में कहा- मैं अभी एक टेक्स्टबुक फ़ासिस्ट से बात करके आ रहा हूं.''
अच्युत याग्निक ने बताया कि जब आशीष ने ये बात कही तो उन्होंने इस बात को कोई गंभीरता से नहीं लिया था. याग्निक इस बात को भी स्वीकार करते हैं कि उनका इंटरव्यू के दौरान ऐसा कोई आकलन भी नहीं था. याग्निक बताते हैं कि आशीष मनोविज्ञान भी अच्छी तरह से समझते हैं, इसलिए वो ज़्यादा दूरदर्शी थे.
महात्मा गांधी के राज्य में भारतीय जनता पार्टी की जड़ें इतनी मज़बूत कैसे हुए हुईं? ज़ाहिर है इन जड़ों को मज़बूत करने में मोदी ने गुजरात में सबसे ज़्यादा वक़्त दिया है.
मोदी अक्टूबर 2001 से 22 मई 2014 तक मुख्यमंत्री रहे. मोदी ने अपने नेतृत्व में प्रदेश के तीन विधानसभा चुनाव बहुमत के साथ जीते. बीजेपी के गुजरात के 22 सालों के शासन में मोदी के नाम आधा से ज़्यादा शासनकाल रहा है. 
अगर मोदी के शासनकाल को गुजरात से निकाल दिया जाए तो इस सवाल का कोई मतलब नहीं रहेगा कि गुजरात में बीजेपी की जड़ें इतनी मजबूत कैसे हुईं? मोदी ने 2014 के आम चुनाव में भी गुजरात की सभी 26 सीटों पर जीत दर्ज़ की थी. 
सुरेश मेहता को बीजेपी ने अक्टूबर 1995 में गुजरात का मुख्यमंत्री बनाया था. वो सितंबर 1996 तक सीएम रहे थे. मैंने सुरेश मेहता से पूछा कि गुजरात में मोदी युग भारतीय जनता पार्टी के शासन का कम से कम 70 फ़ीसदी है, इसे वो कैसे देखते हैं? 
उन्होंने कहा, ''पूरा शासनकाल निरंकुश रहा है. मोदी का जो तेवर है, वो हिटलशाही की तरह है. प्रचारतंत्र का जाल, किसी भी क़ीमत पर सत्ता और हर विभागों का ग़लत तरीक़े से संचालन ही मोदी युग है.''
मोदी युग में बीजेपी कहां जाएगी? मेहता कहते हैं, ''मुझे तो डर है कि एक हत्थु शासन आ जाएगा और हर इंसान को डर, डर और डर के साए में जीना होगा.'' 
मेहता कहते हैं कि इस बार के चुनाव में लोगों की नाराज़गी तो है, लेकिन वो किस हद तक जाएगी इसे अभी देखना बाक़़ी है. 
मेहता को लगता है कि बीजेपी चुनाव इस बार भी जीत जाती है तो जैसा मोदी का जैसे पहले कद था वैसा नहीं रहेगा. मेहता कहते हैं, ''मोदी अब बचाव की मुद्रा में आएंगे.'' 
उन्होंने कहा कि बीजेपी के भीतर से आवाज़ डर के कारण नहीं आती है.'' मेहता ने कहा कि उन्होंने डर के साये से बाहर निकलने के लिए ही पार्टी छोड़ी. 
सुरेश मेहता के इन आरोपों को बीजेपी नेता भरत पंड्या ने सिरे से ख़ारिज कर दिया. उन्होंने कहा कि बीजेपी की जड़ें विकासवादी नीति के कारण मजबूत हुई है. सायना एनसी ने भी भरत की बातों का समर्थन करते हुए मेहता के आरोपों को अनर्गल बताया.  
गुजरात में बीजेपी ने सत्तर के दशक में ही पांव पसारना शुरू कर दिया था. कई राजनीतिक विश्लेषकों को लगता है कि जब तक प्रदेश में महात्मा गांधी का प्रभाव रहा तब तक बीजेपी नेपथ्य में रही. 
गुजरात यूनिवर्सिटी में सोशल साइंस के प्रोफ़ेसर गौरांग जानी कहते हैं, ''गुजरात में गांधी का प्रभाव सभी वर्गों पर जबर्दस्त था. गुजरात की महिलाओं पर भी गांधी का प्रभाव था.'' 
''अहमदाबाद की टेक्सटाइल इंडस्ट्री को उस ज़माने में मैनचेस्टर माना जाता था. इसको गांधी ने संगठित करवाया था. यह 1920 की बात है और तीन साल बाद इसके सौ साल हो जाएंगे. गांधी ने गुजरात विद्यापीठ बनाई और इसकी उम्र भी सौ साल हो जाएगी.''
''कई सारे आवासीय स्कूल बनाए. कई महिला संगठनों को खड़ा किया गया. इसीलिए आज़ादी के बाद जब कांग्रेस की सरकार आई तो हिंदुत्व और संघ परिवार वाली राजनीति गुजरातियों को रास नहीं आई.''
गांधीवाद का प्रभाव शिक्षा, साहित्य और शासन प्रणाली में भी थी. उस वक़्त को गांधीयुग कहा जाता था. साहित्य को भी गांधीयुगीन साहित्य कहा जाता था. 
1960 में गुजरात एक अलग राज्य बना था. इससे पहले बॉम्बे से शासित होता था. गुजरात के गठन से लेकर कांग्रेस पार्टी के आने तक आरएसएस कुछ नहीं कर पाया.
आख़िर संघ की राजनीति को इस राजनीति में जगह कब मिली? गौरांग जानी कहते हैं, ''गुजरात में अब तक नियमित अंतराल पर दंगे हए हैं? एक 1969 में हुआ. तब कांग्रेस की ही सरकार थी और हितेंद्र देसाई मुख्यमंत्री थे.'' 
''दूसरा दंगा 1985 में हुआ, तीसरा 1992 में हुआ और उसके बाद 2002 में हुआ. दूसरी बात ये कि दो आरक्षण विरोधी आंदोलन हुए. एक 1981 में और दूसरा 1985 में.''
''इसी बीच नवनिर्माण आंदोलन शूरू हुआ. इसमें 20 साल के युवाओं ने जबर्दस्त प्रदर्शन किया था. यहां तक कि 1974 के नवनिर्माण आंदोलन को भी अहमदाबाद में दो तीन जगहों पर संघ परिवार ने सांप्रदायिक रंग देने की कोशिश की थी, लेकिन तब कामयाबी नहीं मिली थी.''
गौरांग जानी कहते हैं कि गांधी की विचारधारा का कांग्रेस ने शुरूआत में पालन किया, पर गुजरात के जो आभिजात्य गांधी से प्रभावित थे उनकी सवर्ण मानसिकता 1960 के बाद सामने आई. 
गुजरात में ब्राह्मण महज एक फ़ीसदी हैं और ये भूस्वामी नहीं हैं. दूसरे राज्यों में ब्राह्मण भूस्वामी के रूप में हैं. गुजरात में दूसरा प्रभाव जैनों का था और वो आज भी है. 
जानी कहते हैं, ''उस ज़माने में जैनों की पहचान हिन्दू से अलग नहीं थी. गुजरात में आभिजात्यों की सोच यही एक फ़ीसदी ब्राह्मण और जैनियों के प्रभाव में विकसित हुई. 
''जैन गुजरात में दश्मलव पांच फ़ीसदी भी नहीं हैं, लेकिन आर्थिक रूप से ताक़तवर पहले भी थे और आज भी हैं. अहमदाबाद की पूरी टेक्सटाइल इंडस्ट्री उनके हाथ में थी. आज की तारीख़ में जैनियों की साक्षरता दर 97 फ़ीसदी है. पर इनकी शिक्षा ज्ञान परंपरा का हिस्सा नहीं रही है.'' 
''गुजरात में तो गांधी के बाद नॉलेज ट्रेडिशन पूरी तरह से ग़ायब है. हम कह सकते हैं कि इस मामले में गुजरात काफ़ी ग़रीब है.''
यह दिलचस्प है कि गुजरात में जैनिज़म के साथ ही स्वामीनारायण संप्रदाय ने पांव फैलाया. कई लोगों का मानना है कि गुजरात में ब्राह्मण संस्कृति नहीं बल्कि जैन संस्कृति हावी रही है.
स्वामीनारायण संप्रदाय वैष्णव पंथ को मानते हैं. जब स्वामीनारायण संप्रदाय ने गुजरात में अपने प्रभाव का विस्तार किया तो जैनियों को रास नहीं आया. 
प्रोफ़ेसर जानी कहते हैं कि स्वामीनारायण संप्रदाय ने सौराष्ट्र में पिछड़ी जातियों के साथ मिलकर काम करना शुरू किया. पटेल भी ब्राह्मण पंरपरा के हिस्सा नहीं थे. 
सेंटर फोर नॉलेज एंड एक्शन के अच्युत याग्निक कहते हैं कि वर्णव्यवस्था में पटेलों की गिनती भी शुद्रों में होती है. याग्निक कहते हैं कि ऐसे में पाटीदार भी स्वामीनारायण के खेमे में आए. 
पटेलों में एक कहावत है कि पटेलों का कोई पटेल नहीं होता है. मतलब पटेल अपने मन से चलते हैं. 19वीं शताब्दी में पाटीदार स्वामीनारायण संप्रदाय से जुड़ गए और वो ब्राह्मण परंपरा से अलग हो गए. 
इसका असर गुजरात की राजनीति पर क्या पड़ा? प्रोफ़ेसर जानी कहते हैं, ''स्वामीनारायण संप्रदाय का मत है कि महिलाओं को मत देखो. महिलाओं को मंदिर में मत आने दो.'' 
''गुजरात के साथ दिलचस्प बात यह है कि ग़ैर-गुजराती संत यहां ख़ूब कामयाब हुए. गुजरात का तो एक ही संत था गांधी जो आज असफल है. स्वामीनारायण और पाटीदारों का संबंध इतना मज़बूत हुआ कि पाटीदारों के हाथ में ही पूरा संप्रदाय आ गया. बीजेपी के लिए स्वामीनारायण संप्रदाय गांधी को बाहर करने में ढाल बना.''
गुजरात में अनुसूचित जाति और जनजाति के लिए जब आरक्षण शुरू हुआ तो ऊंची जातियों को लगा कि यह ठीक नहीं है. लोगों को लगा कि कांग्रेस आरक्षण का समर्थन करती है. 
जानी कहते हैं कि 1981 में आरएसएस ने आरक्षण के ख़िलाफ़ ऊंची जातियों के साथ पैर जमाना शुरू कर दिया. जानी बताते हैं, ''उस वक़्त में अटल बिहारी वाजपेयी से लेकर मोदी तक का बयान देख लीजिए तो ये ऊंची जातियों को संबोधित कर रहे थे.''
''पटेलों को भी रिजर्वेशन नहीं था और उन्हें भी आरएसएस की पहल रास आई. कांग्रेसी चिमनभाई पटेल काफ़ी भ्रष्ट मुख्यमंत्री माने जाते थे और कांग्रेस ने आरक्षण के मुद्दे को भी ठीक से सामना नहीं किया. जैसे-जैसे कांग्रेस गांधी की विरासत छोड़ती गई वैसे-वैसे बीजेपी हावी होती गई.''  
इसके बाद रामजन्भूमि आंदोलन शुरू हुआ और कांग्रेस इसे भी ठीक से नहीं संभाल पाई. फिर 2002 का दंगा हुआ और बहुसंख्यक समुदाय का ध्रुवीकरण शुरू हुआ. 
प्रोफ़ेसर जानी कहते हैं कि 2002 के दंगे के बाद यूनिवर्सिटी में एक भी सेमिनार नहीं हुआ, गुजरात में 2002 के दंगे का न तो स्वामीनारायण संप्रदाय ने विरोध किया और न ही मुरारी बापू जैसे लोगों ने. 
दिलचस्प है कि चुनाव में हमेशा से बीजेपी की रीढ़ रहे पाटीदार इस बार बड़ी संख्या में हार्दिक पटेल के साथ लामबंद हैं और उन्हें कांग्रेस रास आ रही है. किसी के पांव जमने का तरीक़ा और उखड़ने का तरीक़ा कई बार इसी पैटर्न में होता है. 



नरेंद्र मोदी और मोरारी बापू की 'बाबा' वाली दोस्ती

"पतंजलि योगपीठ में मां गंगा के तट पर मैं उस बात को फिर से दोहरा रहा हूं. इसे मैंने अहमदाबाद में एक बार पहले भी कहा था. मैंने कहा था कि हमारे मुख्यमंत्री नरेंद्र मोदी गुजरात को केवल चला नहीं रहे हैं बल्कि वो अनुष्ठान कर रहे हैं."
मोरारी बापू ने 2013 में इसी बात को आगे बढ़ाते हुए कहा था, "साबरमती आश्रम में रामकथा थी. मैं मानस के साथ महात्मा गांधी को जोड़कर बोल रहा था. उसमें नरेंद्र भाई भी एक दिन आए थे. स्रोता के रूप में और बोले भी. तब मैंने व्यासपीठ से किसी प्रसंगवश कहा था कि मैं तो बाबा हूं, कुछ भी छोड़ सकता हूं. तब इस आदमी ने कुर्सी से बैठे-बैठे कहा कि मैं भी बाबा हूं. तो आज दोनों बाबा साथ बैठे हैं. जो बाबा बनने की तैयारी कर रहा है उसमें निर्णय, राष्ट्र को करना है."
बाद में नरेंद्र मोदी को बीजेपी ने अपना पीएम प्रत्याशी बना दिया था. मोरारी बापू साबरमती आश्रम में जिस मानस महात्मा कथा की बात कर रहे थे उसी का एक दिलचस्प वाक़या एक स्थानीय पत्रकार ने बताया. 
उन्होंने कहा, "मोरारी बापू कथा कहते-कहते मोदी पर आ गए. उन्होंने कहा कि अपने मोदी को सत्ता से लगाव नहीं है. वो जिस आसन पर बैठे थे उस पर थोड़ा झुके और उन्होंने तकिये को फेंकते हुए कहा कि मोदी सत्ता को यूं फेंक सकते हैं."
वरिष्ठ पत्रकार प्रकाश शाह कहते हैं, "यह नरेंद्र मोदी की साधने की कला ही है कि उनके संबंध मोरारी बापू, आसाराम बापू और गुजरात की सबसे ताक़तवर धार्मिक संस्था स्वामीनारायण से भी है. अगर आप अप्रत्यक्ष रूप से देखें तो ये तीनों संस्थाएं आपसी प्रतिद्वंद्वी हैं, लेकिन मोदी के तीनों से काफ़ी मधुर संबंध रहे हैं."
प्रकाश शाह का कहना है कि मोरारी बापू की मोदी से दोस्ती चुनावी फ़ायदों के लिहाज से मायने रखती है. उनका कहना है कि मोरारी बापू की हर अपील काम करती है.
2002 के दंगों के बाद मोरारी बापू ने एक शांति मार्च निकाला था. प्रकाश शाह कहते हैं कि यह टोकनिज़्म के अलावा कुछ नहीं था. उर्विश भी इस बात को स्वीकार करते हैं मोरारी बापू ने मोदी की आलोचना कभी नहीं की.
गुजरात यूनिवर्सिटी में सोशल साइंस के प्रोफ़ेसर गौरांग जानी का कहना है कि बीजेपी और मोदी के संबंध मोरारी बापू से हमेशा अच्छे रहे हैं. 
उनके मुताबिक, "मोरारी बापू ने हमेशा मोदी के लिए कवच का काम किया है. जब 2002 का दंगा हुआ तो किसी ने मोदी की आलोचना नहीं की और उसमें स्वामीनारायण से लेकर मोरारी बापू तक शामिल हैं." 
वरिष्ठ पत्रकार उर्विश कहते हैं कि मोदी और मोरारी बापू के संबंध कभी ख़राब नहीं हुए. उर्विश महुवा में हुए एक जनआंदोलन का ज़िक्र करते हैं. तब बीजेपी विधायक कनुभाई कड़सारिया निरमा प्लांट लगाने के ख़िलाफ़ आंदोलन का नेतृत्व कर रहे थे. पास में ही उनकी व्यासपीठ है. 
उर्विश बताते हैं, "मोरारी बापू लंबे समय तक चुप रहे. एक दिन उन्होंने निरमा प्लांट के मालिक दर्शन भाई पटेल और कनुभाई को बुलाया कि आपस में समझौता कर लें, लेकिन बात नहीं बनी." 
उर्विश का कहना है कि जहां मोरारी बापू को लोगों के साथ खड़ा रहना चाहिए था वहां उन्होंने निरमा के मालिक को नाराज़ करने का जोखिम नहीं उठाया. 
मोरारी बापू 80 के दशक में रामजन्मभूमि आंदोलन में विश्व हिन्दू परिषद के साथ शिलापूजन में भी शामिल रहे हैं. बाबरी विध्वंस पर चर्चित डॉक्यूमेंट्री 'राम के नाम' बनाने वाले फ़िल्मकार आनंद पटवर्धन दो साल पहले मोरारी बापू की व्यासपीठ में गए थे. 
उन्होंने कहा, "मैंने वहां अपनी फ़िल्म भी दिखाई. अच्छा लगा कि उन्होंने मुझे अनुमति दी. जहां तक उनकी दोस्ती और संबंधों के सवाल हैं तो इससे उनके जीवन के विरोधाभासों का ही पता चलता है. पर मेरा मानना है कि कोई जन्म से ही सांप्रदायिक नहीं होता है. हमें ऐसे लोगों से संवाद कम करने के बजाय बढ़ाने की ज़रूरत है." 
मोरारी बापू अक्सर कहते हैं कि वो सेतु का काम करते हैं. मीडिया रिपोर्ट के मुताबिक, मोरारी बापू ने अंबानी भाइयों में भी सुलह कराने की कोशिश की थी, लेकिन यहां कामयाबी नहीं मिली थी.
हालांकि कई लोग हैं जो मोरारी बापू को सेक्युलर और उदार रामकथावाचक मानते हैं. वरिष्ठ पत्रकार गौतम ठक्कर का कहना है कि मोरारी बापू एक सेक्युलर संत हैं और उनकी मोदी या बीजेपी से क़रीबी हिन्दुत्व की विचारधारा के प्रति झुकाव के कारण है. 
उन्होंने कहा कि मोरारी बापू कथा के अंदर सद्भावना की बात करते हैं. रामायण की भी बात करते हैं. हालांकि ठक्कर इस बात को मानते हैं कि बापू की अपील से चुनाव में फ़ायदा होता है. 
प्रकाश शाह कहते हैं, "मोरारी बापू तटस्थ रहने की कोशिश करते हैं, लेकिन चीज़ें साफ़ झलकती हैं. मोदी से उनकी दोस्ती लंबे समय से है. जब भी पब्लिक में आए तो हमेशा फ़ेवर में ही आए." 
मोरारी बापू राम सेतु के समर्थन में भी सक्रिय रहे हैं. मोदी से उनकी दोस्ती को गुजरात में लोग काफ़ी स्मार्ट संबंध मानते हैं. 
एक सीनियर पत्रकार ने कहा कि गुजराती में एक कहावत है कि 'जिसे गुड़ से मारा जा सकता है उसे ज़हर देकर नहीं मारना चाहिए.' उन्होंने कहा कि 'गुजरात में धर्म और राजनीति का गठजोड़ कुछ ऐसा ही है.'
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात में मोदी ग़लत बोले या ग़लती से बोले

बुधवार को मोरबी से गुजरात विधानसभा चुनाव की प्रचार सभा को संबोधित करते वक्त प्रधानमंत्री नरेंद्र मोदी ने गुजराती साप्ताहिक पत्रिका 'चित्रलेखा' के हवाले से मोरबी में सन् 1979 में हुई मच्छू डैम टूटने की दुर्घटना के बारे में भारत की पूर्व प्रधानमंत्री इंदिरा गांधी पर तंज़ कसा. 
पत्रिका के टाइटल पेज पर छपी तस्वीर का हवाला देकर उन्होंने कहा, "मोरबी दौरे के समय इंदिरा गांधी मुंह पर रूमाल रखकर इधर-उधर भागने की कोशिश कर रही थीं."
मोदी के भाषण के बाद बीबीसी गुजराती के पत्रकार चिंतन रावल को 'चित्रलेखा' के संपादक भरत घेलाणी की ओर से पत्रिका के उस अंक में टाइटल पेज पर छपी तस्वीर मिली.  
इस तस्वीर में साफ दिख रहा है कि उस वक्त सिर्फ इंदिरा गांधी ने ही नहीं, जनसंघ और आरएसएस के स्वयंसेवकों ने भी मुंह पर रुमाल बांधे थे. 
इतना ही नहीं प्रधानमंत्री मोदी ने इस फ़ोटोग्राफ़ के बारे में लिखी गई लाइनों के बारे में कहा था, "एक फोटो पर लिखा था 
 और दूसरी तरफ लिखा था 
."
जबकि इन तस्वीरों के नीचे 'चित्रलेखा' के फ़्रंट पेज पर लिखा था "बदबूदार पशुता महकती मानवता".
इस बात से ये सवाल उठता है कि क्या नरेंद्र मोदी ने अपने भाषण में इस बात का ज़िक्र करने में ग़लती की? 
इस बार में गुजरात के वरिष्ठ पत्रकार प्रशांत दयाल ने कहा, "नरेंद्र मोदी जब इस प्रकार की बात करते हैं, तब वो ये बात भूल जाते हैं कि वो देश के प्रधानमंत्री हैं और देश के दिवंगत प्रधानमंत्री के बारे में इस प्रकार की टिप्पणी कर रहे हैं."
प्रशांत दयाल ने कहा, "हमारे यहां ऐसी परंपरा है कि हम दिवंगत लोगों के बारे में नकारात्मक टिप्पणी नहीं करते. फिर भी उन्होंने इंदिरा गांधी के बारे में जो टिप्पणी की है वह सच नहीं है और उन्हें जो दिखता है वो लोगों को दिखाते हैं."
उन्होंने आगे कहा, "प्रधानमंत्री नरेंद्र मोदी मोरबी की जिस दुर्घटना के बारे में बात कर रहे थे, उस दुर्घटना के वक्त वे गुजरात में ही थे. वो उस वक्त स्वयंसेवक थे और उन्हें ये बात अच्छी तरह से पता है कि मच्छू डैम टूटने से कई इंसानों और पशुओं की जान की तबाही हुई थी, जिसके कारण महामारी फैलने का खतरा बढ़ गया था. उस वक्त सबके लिए मुंह पर रूमाल बांधना अनिवार्य कर दिया गया था और मोरबी में चारों तरफ़ बहुत बदबू फैली हुई थी."
इस स्थिति में देश की तत्कालीन प्रधानमंत्री इंदिर गांधी ने अपने मोरबी दौरे के दरम्यान अपने मुंह पर अगर रुमाल रखा तो ये बिल्कुल सहज बात थी. 
प्रशांत दयाल ने कहा, "नरेंद्र मोदी इस बात को राजनैतिक फ़ायदे के लिए जिस तरीके से बता रहे हैं उससे राजनीति का स्तर नीचा हो रहा है. इससे पहले भाजपा और कांग्रेस के किसी भी नेता ने इतने निम्न स्तर की राजनीति गुजरात में नहीं की है." 



गुजरात की राजनीति में स्वामीनारायण संप्रदाय की भूमिका?

गुजराती में एक कहावत है कि साधु हो तो स्वामीनारायण का. इस कहावत को अगर आप हल्के में लेने की भूल करते हैं तो गुजरात की राजनीति को समझने में चूक कर बैठते हैं.
स्वामीनारायण संप्रदाय की ताक़त और 'महिमा' को गुजरात की राजनीति कभी चुनौती नहीं दे पाई. पिछले साल ही संप्रदाय के प्रमुख स्वामी का निधन हुआ तो प्रधानमंत्री नरेंद्र मोदी दिल्ली से दुख जताने गुजरात पहुंचे.
और सिर्फ़ प्रधानमंत्री मोदी की बात नहीं है. गुजरात में जिसकी भी सत्ता रही वो स्वामीनारायण संप्रदाय के साथ रहा. इसके साथ ही यह भी कहा जाता है कि स्वामीनारायण संप्रदाय भी हमेशा से सत्ता के क़रीब रहा.
आख़िर इस संप्रदाय में ऐसा क्या है कि इसके साधुओं पर किसी ने उंगली नहीं उठाई और कोई चुनौती नहीं मिली?
उत्तर प्रदेश में छप्पैया के घनश्याम पांडे ने स्वामीनारायण संप्रदाय की ऐसी दुनिया रची कि साल 2000 तक केवल अमरीका में स्वामीनारायण के 30 मंदिर हो गए. अमरीका के साथ दक्षिण अफ़्रीका, पूर्वी अफ़्रीका और ब्रिटेन में भी स्वामीनारायण के बहुत से मंदिर हैं.
अहमदाबाद के वरिष्ठ गांधीवादी राजनीतिक विश्लेषक प्रकाश शाह कटाक्ष करते हुए कहते हैं, ''6 दिसंबर 1992 के पहले भी गुजरात का अयोध्या कनेक्शन था और इसके लिए हमें घनश्याम पांडे का शुक्रगुज़ार होना चाहिए. घनश्याम पांडे द्वारका आए थे. यहां आने के बाद सहजानंद स्वामी बने और आगे चलकर स्वामीनारायण बन गए. उन्हें श्री जी महाराज भी कहते थे.''
घनश्याम पांडे जवानी के दिनों में अयोध्या के छप्पैया से सौराष्ट्र में द्वारका पहुंचे थे. द्वारका के बाद वो अहमदाबाद पहुंचे. लोगों का कहना है कि पांडे जी ने अपने करिश्माई व्यक्तित्व की ऐसी छाप छोड़ी कि वो जल्द ही घनश्याम से सहजानंद स्वामी बन गए.
प्रकाश शाह कहते हैं कि जब 200 साल पहले घनश्याम पांडे ने स्वामीनारायण संप्रदाय की नींव रखी तो कुछ अच्छी चीज़ें भी हुईं.
उन्होंने ग़ैर-ब्राह्मण और ग़ैर-बनिया जातियों को मुख्यधारा में लाने की कोशिश की. प्रकाश शाह मानते हैं कि ''हर संगठन ख़ुद को स्थापित करने के लिए पहले कुछ ऐसा करता है ताकि उसके साथ ज़्यादा से ज़्यादा लोग जुड़ सकें लेकिन, जैसे ही चीज़ें संगठित हो जाती हैं तो असली चेहरा सामने आता है.''
गौरांग जानी कहते हैं कि सहजानंद स्वामी ने जीते जी अपना मंदिर बनवाया था.
सेंटर फोर सोशल नॉलेज एंड एक्शन अहमदाबाद के अच्युत याग्निक बताते हैं कि 19वीं सदी में ही स्वामीनारायण ने अपने दो भतीजों को यूपी से बुलाया. एक को कालूपुर मंदिर की गद्दी दी और दूसरे भतीजे को वडताल मंदिर की.
लेकिन उनका दोनों भतीजों को गद्दी देना लोगों को रास नहीं आया. इसे लेकर विरोध शुरू हुआ. विरोध के बाद स्वामीनारयण संप्रदाय दो खेमों में बंट गया. घनश्याम पांडे के खेमे ने वंश परंपरा को स्वीकार किया और दूसरे खेमे ने साधु परंपरा को अपनाया.
20वीं शताब्दी में साधु परंपरा के शास्त्री महाराज ने नई गद्दी चलाई. इस गद्दी को नाम दिया गया बोचासनवासी अक्षय पुरुषोत्तम संप्रदाय. यह संप्रदाय आधुनिक समय में बाप्स नाम से लोकप्रिय है. बाप्स परंपरा के लोगों को ही साधु परंपरा वाला कहा जाता है.
स्वामीनारायण संप्रदाय वैष्णव परंपरा का हिस्सा है और कहा जाता है कि यह ब्राह्मणों और जैनों के प्रभुत्व को चुनौती देते हुए सामने आया. इसने वल्लभाचार्य परंपरा को भी कटघरे में खड़ा किया. 
अच्युत याग्निक बताते हैं कि बाप्स परंपरा वालों में पाटीदारों का प्रभुत्व रहा है. बाप्स परंपरा के सामने वंश परंपरा वाले स्वामीनारायण संप्रदाय की ताक़त कमतर होती गई. अक्षर पुरुषोत्तम पाटीदार थे.
याग्निक कहते हैं, ''19वीं शताब्दी के आख़िर में पाटीदारों की आर्थिक हैसियत काफ़ी मजबूत हुई. इसी दौरान पाटीदार समुदाय से ही ताल्लुक रखने वाले वल्लभभाई पटेल का भी दायरा बढ़ रहा था.''
दरअसल, 19वीं सदी के अंत और बीसवीं सदी के आख़िर में यहां अकाल पड़ा था. याग्निक कहते हैं कि ''अकाल से बचने के लिए पाटीदार बड़ी संख्या में पूर्वी अफ़्रीका और इंग्लैंड गए. इसके साथ ही वल्लभभाई पटेल के कारण बड़ी संख्या में लोगो कांग्रेस में भी शामिल हुए. पाटीदारों ने छोटे, मझोले उद्योग-धंधों में भी पांव पसारना शुरू कर दिया था.
अक्षर पुरुषोत्तम के बाद योगी महाराज को गद्दी मिली और इनके बाद प्रमुख स्वामी आए. प्रमुख स्वामी भी पाटीदार ही थे. दिल्ली के अक्षरधाम मंदिर में प्रमुख स्वामी की ही मूर्ति है.
याग्निक बताते हैं कि गुजरात में दो तरह के बनिया होते हैं- एक वैष्णव बनिया और दूसरे जैन बनिया. इन दोनों की ताक़त को पाटीदारों ने ही चुनौती दी. गुजरात यूनिवर्सिटी में सोशल साइंस के प्रोफ़ेसर गौरांग जानी बताते हैं कि गुजरात में पाटीदारों का उभार ही स्वामीनारायण का उभार है.
स्वामीनारायण संप्रदाय की ताक़त का अंदाज़ा इसी से लगा सकते हैं कि 1987 में गुजरात के जाने-माने इतिहासकार मकरंद मेहता ने स्वामीनारायण के ख़िलाफ़ एक लेख लिखा तो मुक़दमा कर दिया गया. वो मुक़़दमा आज भी चल रहा है. तब कांग्रेस की सरकार थी और अमर सिंह चौधरी मुख्यमंत्री थे. 
याग्निक कहते हैं वल्लभाचार्य और विट्ठलाचार्य के महिलाओं को लेकर स्कैंडल के कारण स्वामीनारयण को और बल मिला. इसी स्कैंडल को ध्यान रखते हुए यह नियम बनाया गया कि स्वामीनारायण संप्रदाय के साधु महिलाओं को देख भी नहीं सकते. यह नियम आज भी उतना ही सख्त है.
गौरांग जानी ने बताया, ''वल्लभभाई पटेल के पिताजी स्वामीनारायण मंदिर में ही बैठे रहते थे. राजमोहन गांधी ने पटेल पर लिखी अपनी किताब में एक दिलचस्प वाक़ये का ज़िक्र किया है. उन्होंने लिखा है कि स्वामीनारायण का एक साधु एक मुक़दमे में फंस गया तो वल्लभभाई पटेल के पिता ने अपने बेटे से उस साधु को बचाने के लिए कहा था. इस पर सरदार पटेल ने अपने पिता को कहा था कि उसने जो किया उसे वो ख़ुद भुगतेगा.''
प्रकाश शाह के अनुसार, ''स्वामीनारायण संप्रदाय और ब्रिटिश शासकों के बीच समझौता था. ये एक दूसरे की मदद करते थे. गांधी जी को लगता था कि यह संप्रदाय धर्म के नाम पर पागलपन को बढ़ावा दे रहा है.''
आख़िर मकरंद मेहता के उस लेख में क्या था कि उन पर मुक़दमा किया गया? 
प्रकाश शाह कहते हैं कि मकरंद मेहता ने जो लिखा उसका ठोस आधार था. उन्होंने लिखा था कि सहजनानंद स्वामी ने अपने शिष्यों से कहा कि ''आप मेरी इतनी प्रशंसा कीजिए कि मेरी महिमा हर जगह हो.'' उन्होंने चमत्कारों के बारे में लोगों से बताने के लिए कहा था.
प्रकाश शाह बताते हैं कि पिछले 25 सालों में स्वामीनारायण संप्रदाय का राजनीति से संपर्क गहरा हुआ है. उन्होंने कहा कि भारतीय जनता पार्टी से इनके संबंध काफ़ी अच्छे रहे हैं.
शाह कहते हैं, ''जैसे बीजेपी के हिन्दू धर्म के अन्य संप्रदायों और शक्ति के केंद्रों से अच्छे संबंध हैं वैसे ही यहां स्वामीनारायण से भी है. चाहे बाबा रामदेश हों या श्री श्री रविशंकर. सबसे बीजेपी के अच्छे संबंध हैं. बीजेपी का स्वामीनारायण के साथ रिश्ता काफ़ी अहम है. स्वामीनारायण का ही एक संगठन है अनुपम मिशन जो यूनिवर्सिटी में वीसी की नियुक्ति करता है.''  
प्रकाश शाह कहते हैं स्वामीनारायण मंदिर में दलितों के प्रवेश के लिए कांग्रेस ने गुजरात में सत्याग्रह शुरू किया था. मंदिरों में पहले दलितों को प्रवेश नहीं था. शाह कहते हैं कि स्वामीनारायण में मंदिर में भी साधुओं के बीच जाति को लेकर भेदभाव है. उन्होंने कहा कि भगवा ऊंची जाति वाले पहनते हैं और सफ़ेद नीची जाति वाले.
गौरांग जानी कहते हैं, ''बीजेपी के लिए स्वामीनारायण संप्रदाय ऊर्वर ज़मीन की तरह रहा है. बीजेपी ने गांधी को पीछे रख दिया और स्वामीनारायण को आत्मसात कर लिया''۔
अहमदाबाद के वरिष्ठ पत्रकार दर्शन देसाई के मुताबिक स्वामीनारायण मंदिर से राजनीतिक पार्टियों को चंदा भी मिलता है.
(बीबीसी हिन्दी के एंड्रॉएड ऐप के लिए 
 क्लिक करें. आप हमें 
 और 
 पर भी फ़ॉलो कर सकते हैं.)



अहमद पटेल के साथ कितने अहमद, कितने पटेल?

अहमद पटेल या तो दिल्ली में रहते हैं या अपने गांव पिरामल में. पिरामल कोई सुदूर का गांव नहीं है जहां जाने के लिए आपको हिचकोले खाने होंगे.
अहमदाबाद से भरूच क़रीब तीन घंटे का सफर और भरूच से पिरामल एक घंटे का. उनके गांव में जाने के बाद ऐसा नहीं लगता है कि यह कोई गांव हैं. अगर आपके मन में गांव को लेकर खेत और खलिहान की छवि है तो निराशा हाथ लगेगी.
मैंने उनके गांव में जितने लोगों से बात की उनमें से किसी ने अहमद पटेल की शिकायत नहीं की. सबकी ज़ुबान पर अहमद भाई हैं. वो चाहे हिन्दू हों या मुसलमान. उनके गांव के पास का शहर अंकलेश्वर है. अंकलेश्वर में पारसियों के 26 परिवार रहते हैं और माना जाता है कि पारसी परिवार भी पारंपरिक रूप से कांग्रेस के साथ रहते हैं. 
भरूच को इंदिरा गांधी के पति फ़िरोज़ गांधी का जन्मस्थान कहा जाता है. हालांकि, इसे लेकर भी एक राय नहीं है. 
भरूच में एमके कॉलेज ऑफ़ कॉमर्स के पूर्व प्रिंसिपल बोमिन कोविन पारसी हैं और वो अभी पत्नी के साथ अंकलेश्वर में रहते हैं. उनका कहना है कि फ़िरोज़ गांधी का जन्म मुंबई (पहले बॉम्बे) में हुआ था और उनके नाना का घर भरूच में था.
बोमिन कोविन इस बात से ख़ुश हैं कि उनकी तीनों बेटियों ने पारसी लड़कों से ही शादी की. वो इस बात को लेकर चिंता ज़ाहिर कर रहे थे कि गुजरात में पिछले तीस सालों में कई पारसी लड़कियों ने मुसलमान लड़कों से शादी की.
हालांकि, वो अहमद पटेल से ख़ुश हैं और कहते हैं अहमद भाई किसी क़ौम के नेता नहीं हैं बल्कि सभी के नेता हैं.
बोमिन ने यह भी बताया कि 2002 के दंगे में उन्होंने अपने घर में तीन मुसलमान परिवारों को रखा था और फ़ायर ब्रिगेड को फ़ोन कर बुलाया था.
बोमिन के अनुसार जब फ़ायर ब्रिगेड वालों को पता चला कि जिन घरों में आग लगाई गई है वो मुसलमानों के हैं तो वे वापस चले गए थे.
एक बात कई हलकों में अक्सर की जाती है कि गुजरात में 2002 में जब दंगे हुए तो उसके ख़िलाफ़ अहमद पटेल को जिस तरह से खुलकर सामने आना चाहिए था, वो नहीं आए.
इस पर भरूच के सीनियर पत्रकार हरीश जोशी कहते हैं, ''जब आप एक लेवल पर पहुंच जाते हैं तो कोई एक क़ौम की पहचान के साथ ही नहीं रहना चाहते हैं. हालांकि उन्होंने दंगों की कड़ी निंदा की थी और बयान भी जारी किया था.''
हरीश जोशी कहते हैं कि अहमद पटेल के साथ व्यक्तिगत प्रतिबद्धता ज़्यादा जुड़ी हुई है.
जोशी कहते हैं, ''अहमद पटेल की पहचान कांग्रेस में एक रणनीतिकार को तौर पर भले है, लेकिन उनकी रणनीति गुजरात में नाकाम रही है. अगर वो अपनी रणनीति को पारिभाषित करेंगे तो पाएंगे कि उससे गुजरात को फ़ायदा नहीं मिला. वो अपनी रणनीति को पार्टी कार्यकर्ता तक पहुंचा पाते हैं या नहीं, बड़ा सवाल तो यह है.''
जोशी कहते हैं, ''आप 2002 के बाद देखेंगे तो पता चलेगा कि बीजेपी ने कैसे सांगठनिक रणनीति के तहत काम किया है, लेकिन अहमद पटेल की रणनीति इसमें नाकाम रही है.''
अहमद पटेल को इस बार राज्यसभा जाने से रोकने के लिए बीजेपी ने पूरा ज़ोर लगा दिया था, लेकिन यहां बीजेपी पर अहमद पटेल की रणनीति भारी पड़ी. 
हरीश जोशी कहते हैं यहां बीजेपी को अहमद पटेल से निजी तौर पर समस्या नहीं थी, बल्कि ये कांग्रेस को जड़ से उखाड़ फेंकने की रणनीति का हिस्सा था.
क्या अहमद पटेल गुजरात के बड़े नेता हैं या मुसलमानों के या फिर कांग्रेस के बड़े नेता हैं? अहमदाबाद के वरिष्ठ पत्रकार दर्शन देसाई कहते हैं कि वो बैकरूम रणनीति तैयार करने वाले नेता हैं और ऐसे लोगों की हर पार्टी में ज़रूरत होती है.
दर्शन देसाई कहते हैं कि यूपीए-एक और यूपीए-दो सरकार को 10 सालों तक चलाने में अहमद पटेल का अहम योगदान रहा है. देसाई का कहना है कि सीपीएम द्वारा यूपीए से समर्थन वापस लेने के बाद अहमद पटेल ने सरकार बचाने में सबसे बड़ी भूमिका निभाई थी.
सवाल उठता है कि अहमद पटेल इतने बड़े रणनीतिकार हैं तो गुजरात में क्यों पिछले 22 सालों उनकी नीति चारों खाने चित हो जा रही है?
दर्शन देसाई कहते हैं, ''गुजरात में तो किसी की रणनीति काम नहीं करती है. वो भी तब जब सांप्रदायिक ध्रुवीकरण हो और आपका नाम अहमद पटेल हो.'' 
''जहां तक दंगे के दौरान अहमद पटेल की भूमिका की बात है तो मैं यह मानता हूं कि एक विपक्ष के तौर पर कांग्रेस को जो करना चाहिए था उसने नहीं किया.''
दर्शन देसाई कहते हैं, ''नहीं, मुसलमान अहमद पटेल को अपने नेता के रूप में नहीं देखते हैं. दूसरी तरफ़ अहमद पटेल भी ख़ुद को मुस्लिम नेता नहीं मानते हैं.'' 
''उनकी सबसे मजबूत चीज़ है कि वो लोकप्रियता के दायरे से ख़ुद को बाहर रखते हैं. अहमद पटेल अपने विरोधियों की भी मदद करते हैं फिर भी वो श्रेय नहीं लेना चाहते हैं. यही उनकी पर्सनल स्ट्रॉन्ग साइड है.''
दर्शन देसाई कहते हैं कि अहमद पटेल अगर खुलकर मुसलमानों को संबोधित करेंगे तो गुजरात में सांप्रदायिक राजनीति की ज़मीन और उर्वर होगी. इस डर के कारण भी वो खुलकर सामने नहीं आते हैं.
अहमदाबाद में सीपीएम सेंट्रल कमिटी के सदस्य अरुण मेहता अहमद पटेल का आकलन दूसरे तरीक़े से करते हैं. अरुण मेहता ने कहा, ''अहमद पटेल का ज़मीन से कोई संबंध नहीं है. उन्हें लगता है कि लोगों को व्यक्तिगत मदद पहुंचा देना ही काफ़ी है. अगर मैं एक लाइन में टिप्पणी करूं तो वो ये होगी कि अहमद पटेल वफ़ादारों से घिरा हुआ नेता है.''
मेहता ने कहा, ''अभी कांग्रेस में तीन गुट हैं. अहमद पटेल ने कभी गुजरात में कांग्रेस को एक करके नहीं रखा. अभी वो शक्ति सिंह गोहिल गुट को बढ़ावा दे रहे हैं. इसके साथ ही गुजरात प्रदेश अध्यक्ष भारत सिंह सोलंकी का एक गुट है और तीसरा गुट सिद्धार्थ पटेल का है.'' 
80 के दशक में भरूच कांग्रेस का गढ़ हुआ करता था. अहमद पटेल यहां से तीन बार लोकसभा सांसद बने. इसी दौरान 1984 में पटेल की दस्तक दिल्ली में कांग्रेस के संयुक्त सचिव के रूप में हुई. जल्द ही उन्हें पार्टी में प्रमोशन मिला और तत्कालीन प्रधानमंत्री राजीव गांधी के संसदीय सचिव बनाए गए.
1986 में अहमद पटेल को गुजरात कांग्रेस का अध्यक्ष बनाकर भेजा गया. 1988 में गांधी-नेहरू परिवार द्वारा संचालित जवाहर भवन ट्रस्ट के सचिव बनाए गए. यह ट्रस्ट सामाजिक कार्यक्रमों के लिए फंड मुहैया कराता है.
धीरे-धीरे अहमद पटेल ने गांधी ख़ानदान के क़रीबी कोने में अपनी जगह बनाई. वो जितने विश्वासपात्र राजीव गांधी के थे उतने ही आज की तारीख़ में सोनिया गांधी के हैं.  
21 अगस्त 1949 को मोहम्मद इशाक पटेल और हवाबेन पटेल की संतान के रूप में अहमद पटेल का जन्म हुआ. पिरामल के कुछ बुज़ुर्गों से मैंने बात की तो उन्होंने बताया कि अहमद पटेल बचपन से ही विनम्र और अनुशासित थे.
पिरामल गांव के महेश भाई मेहता ने बताया, ''जब अहमद भाई घर से निकलते हैं तो सबका हालचाल लेना नहीं भूलते हैं. हम सब इंतज़ार करते हैं कि अहमद भाई दिल्ली से कब आएंगे.''
भरूच कांग्रेस के प्रवक्ता नाजु भाई बताते हैं कि अहमद पटेल नमाज़ पढ़ना नहीं भूलते हैं. उन्होंने कहा कि वो अपने गांव के मंदिरों में दान देना और मरम्मत कराने में भी कोई कसर नहीं छोड़ते हैं.
गुजरात यूनिवर्सिटी में सोशल साइंस के प्रोफ़ेसर गौरांग जानी से मैंने पूछा कि गुजरात में मुसलमान पटेल टाइटल क्यों लगाते हैं? इस पर जानी ने कहा, ''पटेल कोई जाति सूचक टाइटल नहीं है. यह ओहदे को इंगित करता है. गांव का जो मुखिया होता है उसे पटेल कहते हैं और अहमद पटेल का साथ भी ऐसा ही है. यहां कोई हिन्दू से मुसलमान बनने का मामला नहीं है.''
अमहद पटेल के साथ त्रासदी यह है कि वो कांग्रेस की गुजरात में खोई ज़मीन वापस नहीं दिला पाए. उनके अपने ही इलाक़े भरूच में कांग्रेस पिछले चार लोकसभा चुनाव हार रही है. 
2012 के विधानसभा चुनाव में भी कांग्रेस पांच में से एक भी सीट पर जीत नहीं मिली थी. ऐसा तब है जब अहमद पटेल अपने पसंद के उम्मीदवारों को टिकट दिलवाते हैं.



क्या मूंगफली बिगाड़ देगी गुजरात में बीजेपी का सियासी खेल?

किसानों को मिलने वाली मूंगफली की क़ीमत गुजरात चुनाव में एक बहुत बड़ा मुद्दा है जिसकी चर्चा मंदिर, पाकिस्तान और मोदी के सी-प्लेन की कवरेज के आगे दब गई है.
मगफड़ी या सींगदाना, इन दोनों नामों से मूंगफली को गुजरात में जाना जाता है. कम पानी, पर्याप्त धूप और सामान्य से कुछ अधिक तापमान मूंगफली की अच्छी पैदावार के लिए बेहद आवश्यक हैं, जो मूंगफली की फ़सल को पिछले साल की तरह ही इस बार भी मिले हैं और राज्य में रिकॉर्ड पैदावार हुई है.
पिछले एक दशक से गुजरात मूंगफली उगाने के मामले में देश में अव्वल रहा है, लेकिन इस बढ़ती पैदावार की वजह से कीमतें गिरी हैं और किसानों की लागत वसूल नहीं हो पा रही है. 
केंद्र ने 2017-18 के लिए न्यूनतम समर्थन मूल्य (एमएसपी) 4,450 रुपये (प्रति क्विंटल) रखा है जो पिछले साल की तुलना में 200 रुपये अधिक है. राज्य सरकार मूंगफली किसानों को ख़रीद पर केंद्र से 50 रुपये अधिक यानी 4,500 रुपये दे रही है. आंकड़ों में यह दिखता है कि इसमें कुछ रुपये का इज़ाफ़ा हुआ है, लेकिन वास्तविकता ऐसी नहीं है. 
सरकार के पास पर्याप्त गोदाम नहीं हैं और कृषि उत्पाद बाज़ार समितियों में मूंगफली की उचित कीमत नहीं मिल रही.
सोमा के पूर्व अध्यक्ष खिमजी भाई गोजिया बताते हैं, "समूचे राज्य में 35 लाख टन यानी लगभग 19 करोड़ बोरियों का उत्पादन हुआ है.''
साथ ही वो प्रश्न भी उठाते हैं कि "सरकार एक या दो करोड़ बोरियां ख़रीद लेगी, लेकिन बाकी 17 करोड़ बोरियों का क्या होगा? सरकार को इसके लिए सोचना होगा."
वो कहते हैं, "सरकार ने न्यूनतम समर्थन मूल्य बढ़ा कर 900 रुपये कर दिया, लेकिन बाज़ार में किसानों को इसकी कीमत 700 रुपये मिलती है."
खिमजी भाई के अनुसार, "सरकारी ख़रीद मार्च तक चलेगी. गोदामों में जगह नहीं हैं, इसलिए ख़रीदी केंद्र अभी और नहीं खरीद रहे. गाड़ियों से सामान नहीं उतर रहे. किसानों को वहां खड़ी गाड़ियों के पैसे कौन देगा?"
हालांकि खिमजी भाई इस बात से इनकार करते हैं कि किसानों से कोई कमीशन लिया जाता है.
सौराष्ट्र के मूंगफली किसान अश्विन रत्नपाड़ा कहते हैं कि पूरे तालुका में 6-7 सरकारी ख़रीद केंद्र ही हैं जिसकी वजह से लंबी लाइन लगती है और कई किसानों का नंबर ही नहीं आता है. वो अपनी लगभग 4 टन मूंगफली की बिक्री का इंतजार कर रहे हैं. 
वो कहते हैं, "क़ीमत बहुत कम मिल रही है. सरकारी केंद्र में लाइन में लगे रहने पर भी नंबर नहीं आता है. यहां ख़रीदी में भ्रष्टाचार भी हो रहा है. अगर आपको मूंगफली बेचनी है तो अलग से पैसे मांगे जाते हैं. करप्शन का कोई निश्चित भाव नहीं है."
जूनागढ़ के केशव तालुका के मूंगफली किसान मगनभाई अगहेड़ा की खेतों में अगली बुआई चने की हो गई है, लेकिन उनकी मूंगफली की फ़सल अभी आधी ही बिकी है.
वो कहते हैं, "18 हज़ार का भाव मिला है, लेकिन सरकारी केंद्रों में ख़रीदी व्यापारियों से हो रही है, किसानों से नहीं."
अगहेड़ा बताते हैं, "सरकार पूरी फ़सल नहीं ख़रीद सकती. सरकारी एजेंसियां कमीशन लेती हैं. सभी को कमीशन देना पड़ता है. हर 400 किलो पर एक हज़ार रुपए वसूले जा रहे हैं."
मगनभाई कहते हैं, "कमीशन बंद होना चाहिए. गुंडागर्दी हो रही है. इस बार पूरे गुजरात के मूंगफली किसान कांग्रेस को सपोर्ट कर रहे हैं." 
गुस्से में मगनभाई ने कहा, "किसानों को सरकार ने बेहाल कर दिया है. पिछले साल कीट से फ़सल को बहुत नुकसान हुआ, लेकिन फ़सल बीमा से मुआवज़ा नहीं मिला. इस बार परिवर्तन तो होकर रहेगा." 
भारत दुनिया का दूसरा सबसे बड़ा मूंगफली उत्पादक देश है. वहीं देश में इसका सबसे ज़्यादा उत्पादन गुजरात में होता है. देश के कुल मूंगफली उत्पादन का लगभग 50 फ़ीसदी इसी राज्य से आता है. 
इसके साथ ही यहां पिछले दो वर्षों से उपज में भी लगातार अच्छी ख़ासी वृद्धि हो रही है. 
भारत में विभिन्न प्रकार के तिलहन फ़सलों में लगभग एक चौथाई मूंगफली का हिस्सा है.
मूंगफली, कपास बीज, सोयाबीन, सूरजमुखी समेत मक्के के तेल उत्पादन में लगे कनेरिया ऑयल इंडस्ट्रीज के प्रबंध निदेशक सुरेश कनेरिया का कहना है, "गुजरात देश में सबसे बड़ा मूंगफली उत्पादक राज्य है. बावजूद इसके यहां के किसानों को इसके उत्पादन से उतना मुनाफा नहीं हो रहा जितना होना चाहिए. किसानों को भाव पूरा मिल नहीं रहा."
बड़ौदा से 20 किलोमीटर दूर वाघोड़िया के किसान भावेश रविंद्रभाई पटेल बताते हैं कि पहले वहां भी खेती होती थी, लेकिन अब नहीं.
भावेश कहते हैं, "मूंगफली में मेहनत ज़्यादा लगती है, लेकिन उत्पादन कम होने के वजह से यहां के किसानों ने इसकी खेती बंद कर दी है. हालांकि इसके पीछे एक और प्रमुख वजह जंगली सूअर हैं जो इसकी खेती को बहुत नुकसान पहुंचाते हैं."
अब भावेश केला, आलू, मेथी के उत्पादन में लगे हैं. केले के उत्पादन में भी गुजरात देश के शीर्ष राज्यों में है. हालांकि भावेश ने यह स्पष्ट किया कि उनका किसा राजनीतिक पार्टी से कोई लेना देना नहीं है और उन्होंने मूंगफली की खेती इसलिए छोड़ी क्योंकि केले की खेती में मुनाफा ज्यादा है.
मूंगफली का वैज्ञानिक नाम अराचिस हाइपोजिया है. दक्षिण भारत में भी मूंगफली की खेती बड़े पैमाने पर होती है. बेंगलुरू में 16 शताब्दी से ग्राउंडनट फ़ेस्टिवल मनाया जाता है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



क्या ब्रांड मोदी में पड़ गई है दरार?

अहमदाबाद के एक कैफ़े में बैठे कुछ लोग गपशप कर रहे थे. मैं उनके बीच घुस गया और थोड़ी देर बाद पूछा कि हिन्दू हृदय सम्राट बोलने पर उनके दिमाग़ में किसका नाम सामने आता है तो सभी ने एक आवाज़ में कहा नरेंद्र मोदी का.
ये इसलिए कि मोदी एक ब्रांड हैं. किसी मज़बूत ब्रांड की पहचान उसकी रिकॉल वैल्यू है यानी अगर निरमा कहें तो हम तुरंत इसे वाशिंग पाउडर से जोड़ते हैं. 
ब्रांड मोदी की शुरुआत 2002 के बाद से बननी शुरू हुई. प्रधानमंत्री बनने के बाद उनकी विकास पुरुष की छवि बनी. उन्होंने विश्व भर का दौरा किया और भारत की छवि बेहतर करने की कोशिश की. धीरे-धीरे ब्रांड मोदी उनके समर्थकों के बीच ब्रांड इंडिया बन कर साथ जुड़ गया.
लेकिन कैफ़े में मौजूद लोगों ने कहा कि अब उत्तर प्रदेश के मुख्यमंत्री योगी आदित्य नाथ का नाम भी हिन्दू हृदय सम्राट से जोड़ा जा सकता है.
तो क्या गुजरात में ब्रांड मोदी कमज़ोर पड़ता जा रहा है? इसके कई संकेत मिलते हैं. 
एक समय था जब गुजरात में नरेंद्र मोदी की आलोचना करना आसान नहीं था. कारण? उनकी ज़बरदस्त लोकप्रियता और अधिकतर गुजरातियों के दिलों में उनकी भारी इज़्ज़त. 
मुख्यमंत्री की हैसियत से उनकी तूती बोलती थी. लेकिन आज ऐसा नज़र नहीं आता. इसके उदाहरण कई हैं.
गुजरात  के विधानसभा चुनाव के नतीजे कुछ भी हों, अब लोग मोदी की आलोचना खुल कर करने लगे हैं. उनके विरोध में उतरे 24 वर्षीय हार्दिक पटेल तो अपनी सभाओं में मोदी का मज़ाक़ भी उड़ाते हैं और मज़े लेकर उनकी नक़ल करते हैं. 
पिछले तीन चुनावों में किसी कांग्रेसी नेता ने चुनावी मुहिम के दौरान मोदी के शहर वडनगर में जाने का साहस नहीं किया था. 
इस बार राहुल गाँधी ने वहां एक बड़ी सभा की, यानी उन्होंने मोदी के घर में सेंध मारने की हिम्मत की. पिछले तीन विधानसभा चुनावों के विपरीत इस बार राहुल गाँधी विश्वास से भरे नज़र आए लेकिन प्रधानमंत्री भावनात्मक रूप से अस्थिर और बेकाबू  नज़र आए.
इस बार मोदी ने इतनी सभाएं की हैं कि ये सवाल उठने लगा कि कहीं उनका ज़रूरत से ज़्यादा एक्सपोजर तो नहीं हो रहा है?
एक बार शाहरुख़ ख़ान के बारे में भी इसी तरह की बातें कही जा रही थीं. वो अनेक प्रोडक्ट के लिए विज्ञापन कर रहे थे. हर वक़्त टीवी पर कुछ बेचते नज़र आते थे. 
तब मैंने उनसे पूछा था कि क्या उनका ज़रूरत से ज़्यादा एक्सपोज़र नहीं हो रहा है? उनका जवाब था, "शाहरुख़ ख़ान एक ब्रांड है. शाहरुख़ ख़ान बिकता है."
नरेंद्र मोदी से आज यही सवाल किया जाए तो उनका जवाब शाहरुख़ ख़ान के जवाब से शायद अलग होगा.  
सूफ़ी अनवर शेख़ प्रधानमंत्री मोदी के सियासी करियर पर उस समय से नज़र रखे हुए हैं जब वो एक ब्रांड नहीं बने थे. 
वो कहते हैं, "मोदी का मतलब एक ब्रांड, मोदी का मतलब व्यापार, मोदी मीन्स मेक इन इंडिया. इस तरह की पूरी एक ब्रांड थी. लेकिन मुझे दुःख के साथ कहना पड़ रहा है कि अब मोदी मीन्स मज़ाक़ हो गया है."
गुजराती अख़बार सन्देश से जुड़े वरिष्ठ पत्रकार देविंदर पटेल के अनुसार, ब्रांड मोदी कमज़ोर हुआ है लेकिन अब भी ये ब्रांड काफी शक्तिशाली है. 
"आज भी नरेंद्र मोदी का जादू गुजरात की प्रजा पर बरक़रार है. थोड़ी सी, हलकी फुल्की सी आंच आई है. ऐसा नहीं है कि जैसे पहले था वैसा ही है." 
वो कहते हैं कि आज भी मोदी के पास ऐसी दो चीज़ें हैं जो दूसरे किसी नेता के पास नहीं. 
"एक तो नरेंद्र भाई मोदी गुजरात का प्रतिनिधत्व पूरे देश स्तर पर रहे हैं. गुजरात से जाकर वो प्रधानमंत्री बने हैं. दूसरा भारतीय जनता पार्टी के पास नरेंद्र मोदी के अलावा कोई विकल्प नहीं है. आज भी हिंदुस्तान के लोगों में वो हिन्दू ह्रदय सम्राट हैं."
गुजरात में भाजपा के चुनावी उम्मीदवारों की कड़ी आलोचना के तौर पर ये कहा गया कि वो अपने चुनावी क्षेत्र में मोदी की सभाओं के भरोसे जीत की आशा कर रहे थे. जब मैंने यही सवाल भाजपा विधायक और चुनावी उम्मीदवार भूषण भट से किया तो उन्होंने कहा कि एक विधायक के रूप में वो अपनी जनता से पहले से ही जुड़े हैं. 
उनके अनुसार, "नरेंद्र भाई मोदी के भाषण से उनकी उम्मीदवारी और भी मज़बूत होगी."
लेकिन क्या वो मानते हैं कि ब्रांड मोदी फीका नज़र आ रहा है? वो बोले, "नहीं. कोई ब्रांड फीका नहीं पड़ा है. उनके काम की वजह से जो जन सुविधा मध्यम वर्ग और ग़रीबों में देनी चाहिए मोदी जी ने सरकार के माध्यम से देने की शुरुआत की है."
उन्होंने आगे कहा, "मोदी जी पहले भी एक ब्रांड थे आज भी एक ब्रांड हैं."
अहमदाबाद के एसके मोदी एक ज़माने में नरेंद्र मोदी से काफी क़रीब थे. वो क्या सोचते हैं? 
उनके मुताबिक, "सम्पूर्ण सत्य कुछ नहीं है. सम्पूर्ण असत्य कुछ नहीं है. तो यदि किसी का भी ये पर्सपेक्टिव है कि उनकी ब्रांड फीकी पड़ी है तो ये भी झूठ नहीं है और उनकी ब्रांड क़ायम है वो भी झूठ नहीं है."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



गुजरात में प्रचार के अंत में 'विकास' भगवा क्यों हो गया?

गुजरात विधानसभा के लिए मैदान में उतरे प्रधानमंत्री नरेंद्र मोदी की पहली जनसभा याद करते हैं तो उसमें "मैं हूं विकास, मैं हूं गुजरात" के नारे लगाये जा रहे थे.
'अडीखम गुजरात' (अडिग गुजरात) कह कर लोगों को वहां हुए विकास के बारे में बताया जा रहा था, लेकिन चुनाव प्रचार का अंत आते-आते वो साफ़्ट हिंदुत्व से प्रेरित हो गया.
प्रधानमंत्री नरेंद्र मोदी की विकास की गाड़ी पाकिस्तान, औरंगज़ेब, अलाउद्दीन ख़िलजी और तीन तलाक़ पर आ कर रुक गई. इस तरह का प्रचार दूसरे चरण के मतदान को कितना प्रभावित करेगा?
वरिष्ठ पत्रकार अजय उमट कहते हैं, "विधानसभा चुनावों की तारीखें तय भी नहीं हुई थीं उससे पहले ही कांग्रेस ने "विकास पगला गया है" अभियान के तहत भाजपा के ख़िलाफ़ माहौल बना दिया था. सोशल मीडिया में 'विकास पगला गया है' वायरल होने तक भाजपा को उसकी भनक नहीं लगी थी. जब भाजपा को इसकी जानकारी हुई तो उन्होंने 'मैं हूं विकास, मैं हूं गुजरात' और 'अडीखम गुजरात' जैसे नए नारों के साथ प्रचार में एंट्री की. प्रधानमंत्री नरेंद्र मोदी अपनी शुरुआती रैलियों में बार-बार विकास के कामों को गिनाते थे."
अजय उमट ने कहा, "दूसरी तरफ कांग्रेस ने गुजरात मॉडल पर सवाल उठाने जारी रखे. राहुल गांधी ने ओबीसी, अल्पसंख्यकों, दलितों, किसानों और बेरोज़गारी पर सवाल उठाए. इस दौरान राहुल ने हार्दिक से मुलाकात की. इसके अलावा, खाम रणनीति यानी क्षत्रिय, हरिजन, आदिवासी और मुस्लिम मतों को अपने साथ एक जुट करने की कोशिश की."
भाजपा को जब कांग्रेस की इस रणनीति का आभास हुआ तो उन्होंने हिंदुत्व के मुद्दे को उठाना शुरू किया.
इस तरह से गुजरात के चुनाव में भाजपा ने औरंगज़ेब, अलाउद्दीन ख़िलजी, तीन तलाक़ और पाकिस्तान के मुद्दे को उछाल कर वोटों के ध्रुवीकरण की कोशिशें कीं.
वरिष्ठ पत्रकार आर के मिश्रा कहते हैं, "अनुमान के मुताबिक पहले दौर के मतदान में ग्रामीण वोट अपने ख़िलाफ़ जाते देख भाजपाई खेमे में ख़ौफ़ बैठ गया जिसकी वजह से उन्होंने अपने प्रचार का मुद्दा ही बदल दिया."
वो आगे कहते हैं, "जब मोदी मुख्यमंत्री थे तब भी हमने उनके भाषण की यह शैली देखी है, लेकिन प्रधानमंत्री के पद को इस स्तर की राजनीति शोभा नहीं देती."
उन्होंने कहा कि 'जिस तरह हार्दिक की रैलियों में भीड़ उमड़ रही थी उससे तो ऐसा लगता है कि इस बार लड़ाई टक्कर की है. गुजरात की जनता सब कुछ देख रही है, परिणाम में इसका प्रभाव देखने को मिलेगा.'
राजनीतिक विशेषज्ञ अच्युत याग्निक कहते हैं, "जब भाजपा को लगने लगता है कि केवल विकास की बातों से काम नहीं चलेगा तो वो हिंदुत्व का मुद्दा उठाती हैं. जब मोदी मुख्यमंत्री थे तब भी 2001-02 के चुनाव के दौरान अक्सर परवेज़ मुशर्रफ़ का नाम 'मियां मुशर्रफ़' के रूप में लिया करते थे. जैसे-जैसे चुनाव प्रचार आगे बढ़ा विकास का मुद्दा पीछे रह गया. कांग्रेस ने शुरू से ही भाजपा को विकास के मुद्दे पर ही चुनौती दी थी.''
याग्निक कहते हैं, "कांग्रेस ने शुरुआत से अब तक अपने प्रचार का अंदाज़ नहीं बदला. पार्टी ने बेरोज़गारी को शुरू से ही अहम मुद्दा बनाया है. इस बार राहुल ने पूरे गुजरात का दौरा किया है और यहां की ज़मीनी समस्याओं को समझा है. इसी दौरान जब उन्होंने भाजपा से 'विकास' का पता पूछा तो भाजपा बौखला गई और उसने अपने प्रचार का तरीका ही बदल दिया.''
गुजरात के मतदाता भाजपा के इस एजेंडे को समझ पायेंगे कि नहीं उसके जवाब में याग्निक कहते हैं कि 'शहर के मध्यमवर्ग का झुकाव अब भी भाजपा की ओर हो सकता है, लेकिन ग्रामीण मतदाता कांग्रेस का समर्थन कर सकते हैं.'
छोटे और मध्यम उद्योग ख़त्म होने के कगार पर हैं. वहीं जीएसटी की वजह से कारोबारी परेशान हैं. ऐसे में लग रहा है कि गुजरात के इस बेटे को उनका गृह राज्य इस चुनाव में पूरी थाली सजा कर देने वाला नहीं है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात में पढ़ाई छोड़ने को क्यों मजबूर हैं ये लड़कियां





माता का जयकारा क्यों लगा रहे हैं राहुल गांधी?

कांग्रेस उपाध्यक्ष राहुल गांधी गुजरात की अपनी चुनावी रैलियों में जय सरदार के साथ-साथ जय भवानी के भी नारे लगा रहे हैं और तकरीबन दर्जन भर मंदिरों के दर्शन भी कर चुके हैं.
राज्य में सत्तारुढ़ बीजेपी इसको लेकर उन पर तंज़ भी कस रही है. मेहसाणा में इसका जवाब सोमवार को राहुल गांधी ने ख़ुद दिया. उन्होंने कहा कि वह भगवान शिव के भक्त हैं और विरोधियों को जो कहना है वह कहें, उनका सत्य उनके साथ है.
कांग्रेस जिस तरह से मंदिरों को तवज्जो दे रही है उस पर गुजरात के वरिष्ठ पत्रकार अजय उमट कहते हैं कि भरत सिंह सोलंकी के राज्य का पार्टी अध्यक्ष बनने के बाद यह सोची समझी रणनीति के तहत दो साल से चल रहा है.
वह कहते हैं, "कांग्रेस का गुजरात में हिंदुत्व की ओर बढ़ने का एक उदाहरण है कि उसकी पार्टी ने राज्य में इफ़्तार पार्टी तक बंद कर दी है क्योंकि बीजेपी हमेशा उस पर मुस्लिमों का तुष्टिकरण करने का आरोप लगाती थी."
इसके उलट जवाहरलाल नेहरू विश्वविद्यालय में राजनीति शास्त्र के पूर्व प्रोफ़ेसर रहे और गुजरात के राजनीतिक विश्लेषक घनश्याम शाह कहते हैं कि यह पहली बार नहीं है जब कांग्रेस 'सॉफ्ट हिंदुत्व' की राजनीति कर रही है.
वह कहते हैं, "गुजरात में नरेंद्र मोदी के आने के बाद हिंदुत्व की राजनीति में इज़ाफ़ा हुआ है लेकिन कांग्रेस उससे पहले 'सॉफ्ट हिंदुत्व' की राजनीति करती रही है और राहुल गांधी को भी इस बात को स्थापित करना पड़ा है."
कांग्रेस और बीजेपी के हिंदुत्व में अंतर देखा जाता रहा है. कांग्रेस को सेक्युलर पार्टी समझा जाता है जबकि बीजेपी को हार्डकोर हिंदुत्व की राजनीति करने वाली पार्टी के रूप में देखा गया है.
घनश्याम शाह भी इस बात को स्वीकार करते हैं. हालांकि, वह कहते हैं कि कांग्रेस बीजेपी के हिंदुत्व की बराबरी नहीं कर सकती है और इस ख़ास राजनीति की बीजेपी पुरोधा है.
वहीं, अजय उमट कहते हैं कि इसमें किसी का हिंदुत्व किसी पर भारी नहीं पड़ रहा है लेकिन कांग्रेस को बताना पड़ रहा है कि वह हिंदुत्व के साथ है.
उमट कहते हैं, "कांग्रेस बताना चाहती है कि वह मुस्लिमों का तुष्टिकरण नहीं कर रही है लेकिन इसके उलट बीजेपी भी मुस्लिमों के प्रति हमदर्दी दिखा रही है. हाल में जापानी प्रधानमंत्री शिंज़ो आबे के साथ प्रधानमंत्री मोदी का अहमदाबाद की मस्जिद में जाना यह साफ़ दिखाता है. मोदी को हिंदू हृदय सम्राट समझा जाता है जबकि वह ख़ुद को मुस्लिमों का हमदर्द दिखा रहे हैं." 
बीजेपी और उसका मंदिर प्रेम किसी से छिपा नहीं है और इसको बताने की ज़रूरत भी नहीं है. गुजरात में कांग्रेस के जागे मंदिर प्रेम को वरिष्ठ पत्रकार श्याम पारेख एक रणनीति बताते हैं.
वह कहते हैं, "अगर ऐसा न होता तो बीजेपी को सीधे-सीधे कांग्रेस पर हमला करने का मौका मिल जाता इसलिए वह ख़ुद को भी बीजेपी के बराबर दिखा रही है."
गुजरात चुनाव के मद्देनज़र सोशल मीडिया पर एक युद्ध सा छिड़ा हुआ है. जहां कांग्रेस का एक नारा सोशल मीडिया पर ट्रेंड करता रहा. वहीं, सोशल मीडिया की दिग्गज बीजेपी भी इसमें पीछे नहीं रही.
घनश्याम शाह कहते हैं कि सोशल मीडिया पर हिंदू राष्ट्र के नारे अब तक छाए हुए हैं और उसमें बताया जाता है कि वह केवल नरेंद्र मोदी ही बना सकते हैं. 
वह कहते हैं, "गुजरात के संदर्भ में हिंदुत्व का पर्याय हिंदू राष्ट्र है और इसे टक्कर देने में कांग्रेस किसी के समान नहीं दिखती." 
वहीं, उमट कहते हैं कि बीजेपी का रिकॉर्ड रहा है कि उसके उम्मीदवार मुस्लिम इलाकों में पर्चा बांटने भी नहीं जाते थे लेकिन हाल में उसके कई उम्मीदवार और बड़े नेता मुस्लिम नेताओं से मिलते रहे हैं और उन इलाकों में जाते रहे हैं.
कांग्रेस की रणनीति पर श्याम कहते हैं कि वह तकरीबन 25 सालों में पहली बार कांग्रेस को गुजरात में मज़बूती से चुनाव लड़ते हुए देख रहे हैं. 
वह कहते हैं, "कांग्रेस मज़बूती से लड़ ज़रूर रही है लेकिन बीजेपी को छोड़कर वोटर कांग्रेस को वोट देंगे यह बड़ा सवाल है." 
श्याम कहते हैं कि नरेंद्र मोदी का साथ छोड़कर लोग राहुल गांधी को चुनेंगे यह अभी तक पूरी तरह नहीं दिख रहा है लेकिन लोग मोदी सरकार के काम से ख़ुश भी नहीं हैं.
इन सबसे इतर घनश्याम शाह मंदिर जाने को गलत नहीं मानते हैं लेकिन वह कहते हैं कि इसका इस्तेमाल राजनीति के लिए नहीं होना चाहिए.
कांग्रेस या बीजेपी किसके हिंदुत्व की रणनीति की जीत होती है यह अब तो 18 दिसंबर को ही पता चलेगा जब वोटों की गिनती होगी.



गुजरात के मुसलमानों में प्रचलित है योग के यह रूप





वो गुजरात जहां जीप में जन्म लेते हैं बच्चे...





राहुल को कुर्सी सौंपने की इतनी हड़बड़ी क्यों?

राहुल गांधी जल्दी ही कांग्रेस के अध्यक्ष बन सकते हैं. हालांकि अभी पार्टी के अध्यक्ष पद पर चुनाव बाक़ी है लेकिन माना जा रहा है कि राहुल के नाम पर मुहर लगना तय है.
कांग्रेस पर हमेशा नेहरू-गांधी परिवार का वर्चस्व रहा है इसलिए इस ख़बर से किसी को हैरानी नहीं हो रही लेकिन ऐन गुजरात चुनाव के दौरान राहुल गांधी को कुर्सी सौंपनी की इतनी हड़बड़ी क्यों दिखाई जा रही है, ये सवाल सबके मन में उठ रहा है. 
बीबीसी के संवाददाता 
 से बातचीत की और उनसे पूछा कि आख़िर कांग्रेस में चल क्या रहा है. पढ़िए, उनका आकलन, उन्हीं के शब्दों में -
''देखिए, डीफ़ैक्टो तो राहुल गांधी थे ही, आज से नहीं, मनमोहन सिंह के समय से रहे हैं. 
अब विधिवत हो जाने से यह होगा कि थोड़ा फ़र्क आएगा, क्योंकि सोनिया जी के वफ़ादार दूसरे लोग रहे हैं. जब भी नई पीढ़ी आती है तो अपने हिसाब से सलाहकार चुनती है, तो वो बदलाव आएगा. 
लेकिन कांग्रेस में आज भी ऐसी स्थिति में है कि राहुल गांधी के अलावा कोई विकल्प भी नहीं था. 
कांग्रेस में हमेशा से ये रहा है कि अगर गांधी परिवार से कोई है तो ठीक है, वह मान्य है, वरना हर कोई सोचता है कि मैं क्यों नहीं?
ईमानदारी से देखें तो राहुल गांधी को अभी भी नेता सिर्फ़ बीजेपी ही मान रही है. वरना और किसी ने तो अब तक कहा नहीं कि 2019 के लिए राहुल गांधी हमारे नेता होंगे, न मुलायम सिंह ने, न मायावती ने और न लालू ने.
मुक्तिबोध की एक लाइन है - सारी गड़बड़ियां इसलिए होती हैं कि ग़लत समय पर झगड़ा करते हैं और ग़लत समय पर झुक जाते हैं. 
मुझे कांग्रेस की टाइमिंग समझ नहीं आती, जब गुजरात चुनाव सर पर हैं तो इतनी जल्दी क्यों थी? इसके नतीजे आ लेने देते. 
अगर आप जीतते तो श्रेय लेते. नहीं हो पाता तो कहते कि हम एक नई रणनीति के साथ आएंगे. 
राहुल ने सारी ताक़त गुजरात में झोंक रखी है. ऐन ऐसे मौक़े पर जब गुजरात में वोट पड़ने जा रहे हैं और तब ऐसा क्या हो रहा है कि यह फ़ैसला लिया जा रहा है, ये मेरी समझ से परे है. 
हालांकि कांग्रेस किसे अध्यक्ष बनाती है, किसे नहीं, ये कांग्रेस का अंदरूनी मामला है. इस पर बीजेपी को कुछ नहीं कहना चाहिए.
बीजेपी को यह समझने की ज़रूरत है कि हिंदुस्तान में अगर कोई विपक्ष चल सकता है तो सिर्फ़ कांग्रेस की छतरी के नीचे ही चल सकता है. 
कभी भी देख लीजिए, नरसिम्हा राव से लेकर मनमोहन सिंह तक, कभी भी पूर्ण बहुमत वाली सरकार तो थी नहीं. लंगड़ी सरकार थी लेकिन फिर भी कांग्रेस की छतरी के नीचे चलती रही.
क्षेत्रीय पार्टी की छतरी के नीचे बनने वाली सरकार कभी पांच साल पूरे नहीं करती.
इसलिए बीजेपी को डर क्षेत्रीय पार्टी से नहीं है. लेकिन अगर 2004 की तरह कांग्रेस आ गई तो फिर समझिए वो लंबा दौर खेल लेगी.
बीजेपी की रणनीति है कि कांग्रेस पर हमला करना जारी रखो और कांग्रेस को इतना कमज़ोर करो कि कांग्रेस इस लायक न रहे कि अपनी छतरी के नीचे बाक़ी पार्टियों को गोलबंद कर सके.
और आज कांग्रेस की क़मोबेश वही स्थिति हो भी गई है. पश्चिम बंगाल, बिहार से लेकर यहां तक, कहीं भी कांग्रेस इस स्थिति में नहीं है कि कह सके कि आप हमारे साथ आ जाइए. तमाम राज्यों में वो तीसरे या चौथे नंबर की पार्टी है.
(बीबीसी हिन्दी के एंड्रॉएड ऐप के लिए 
 क्लिक करें. आप हमें 
 और 
 पर भी फ़ॉलो कर सकते हैं.)



गुजरात की महिलाओं ने गाया लोक गीत





मोदी-राहुल से गुजरात ने की 'दिल की बात'





#BBCGujaratOnWheels 'असली गुजरात' दिखाने वाली चार महिलाएं

जब बीबीसी न्यूज़रूम में चर्चा हुई कि गुजरात चुनाव से पहले महिलाओं के मुद्दों की कवरेज चार महिला बाइकर्स से कराई जाए तो मैं और हमारी प्रोडक्शन टीम आइडिया सुनते ही बेहद उत्साहित हो गईं!
#BBCGujaratOnWheels नाम की इस सिरीज़ में हम चार महिला बाइकर्स के साथ चार अलग-अलग ज़िलों में उनकी बुलेट पर सवार हैं और आज इस सफ़र का चौथा दिन है. 
जब मैंने पहली बार इन बाइकर्स से बात की तो मुझे तो एक ही ख़्याल आया कि यही है गुजरात! प्रगतिशील, महत्वाकांक्षी जो अपनी शर्तों पर अपनी कहानी तय कर रहा है.
लेकिन बीबीसी की इस सिरीज़ का मक़सद है इस गुजरात को उस दूसरे गुजरात से मिलवाना जिसकी सच्चाई मीडिया में सामने नहीं आती. सफ़र के दौरान हम आप तक वो कहानियां रोज़ ले कर आ रहे हैं. 
बहरहाल, मिलिए इन रॉकस्टार महिलाओं से जो हमारे साथ हर दिन घंटों बुलेट चलाकर एक गांव से दूसरे गांव जाती हैं और ग्रामीण औरतों की आवाज़ आप तक लाती हैं. 
32 साल की ट्विंकल एक बाइकर और सोलो ट्रैवलर होने के अलावा एक उद्यमी भी हैं. 15 साल की उम्र से ये अकेले ही अपना बस्ता उठा कर दुनिया के अलग-अलग कोनों में अकेले सफ़र पर निकल पड़ती हैं. 
ये अपनी बुलेट पर 65 हज़ार किलोमीटर का सफ़र कर चुकी हैं. बुलेट, जो इन्हें इतनी प्यारी है कि उसका नाम इन्होंने प्यार से 'बेंज़ीन' रखा है.
ट्विंकल कहती हैं कि वो खानाबदोश की तरह हैं जिनके लिए मंज़िल से ज़्यादा सफ़र ख़ूबसूरत है. पिछले पांच सालों में इन्होंने पूरे भारत का सफ़र अपनी बुलेट पर किया है. 
हिमालय से लेकर पश्चिमी घाट तक और गुजरात से लेकर पूर्वोत्तर तक इनकी ज़िंदगी बुलेट के इर्द-गिर्द ही घूमती है. इस बुलेट के साथ वो अकेले निकल पड़ती हैं और अलग-अलग राज्यों में अलग-अलग संस्कृति और लोगों से कनेक्ट करती हैं. 
जहां जाती हैं वहां नए दोस्त बना लेती हैं और और उनके बारे में हज़ारों ख़ूबसूरत कहानियों का पिटारा है इनके पास! महिलाओं से जुड़े मुद्दों में इनकी ख़ास रुचि है और इनका मानना है कि लड़कियों को शिक्षा ना मिलने की वजह से उन्हें उनके अधिकारों का एहसास नहीं होता. 
लिंसी 41 साल की हैं और यामाहा FZ16 पर भारत की सड़कों पर घूमती हैं. यात्रा इनका जुनून है क्योंकि इन्हें दुनिया के हर रंग रूप को गहराई से जानने की जिज्ञासा है. 
लिंसी कम शब्दों में ही अपनी बात कह जाती हैं, लेकिन साथ-साथ लोगों से घुलने-मिलने में इन्हें ज़्यादा वक़्त नहीं लगता. इन्होंने यात्रा इसलिए शुरू की क्योंकि ये कॉर्पोरेट दुनिया के मायाजाल से निकलना चाहती थीं. 
इनका कहना है कि इनकी नौकरी में इन्हें काफी सफलता मिली, लेकिन इनकी आत्मा को कभी वो तृप्ति नहीं मिल पायी जो वो हमेशा से ढूंढ रही थीं. फिर एक दिन बस अचानक इन्होंने तय किया कि अगर इनके ख़्वाबों को पंख नही मिल सकते तो क्या हुआ, इन्हें पहिए तो मिल ही सकते हैं! 
बस उस दिन के बाद से लिंसी ने वापस मुड़कर नहीं देखा और अपने अरमानों की सफ़ारी करते-करते 30 हज़ार किलोमीटर अपनी बाइक चलाई.
खुद को एक 'आधुनिक बंजारा' बताने वाली लिंसी जब सफ़र पर नहीं होतीं तो प्रोसेस मैनेजमेंट के प्रोजेक्ट में कंसल्टेंट की जॉब करती हैं. इन्होंने अपना स्वाभिमान वापस पाया, बाइकिंग के ज़रिए और इनके चेहरे पर उसकी संतुष्टि साफ दिखाई देती है. 
श्लोका #BBCGujaratOnWheels सिरीज़ की सबसे युवा महिला हैं. उनके बात करने से पता चलता है कि वो एक आम 22 साल की भारतीय युवती हैं, लेकिन जब वो बुलेट पर अपना कंट्रोल जमाकर उसे तेज़ी से भगाती हैं तो वो छवि तेज़ी से बदल जाती है. 
उन्होंने बताया कि उन्हें आम लड़कियों की तरह एक हिफाज़ती वातावरण में नहीं पाला गया. उनके माता-पिता ने उन्हें पूरी आज़ादी दी अपने मन की और दिल की सुनने की. 16 साल की उमर में उन्होंने पहली बार बुलेट चलाई और उन्हें उसका चस्का लग गया. 
जब उनके डैड ने ये नोटिस किया तो उन्होंने उनके 18वें जन्मदिन पर उन्हें एक बुलेट खरीद कर दी. उस दिन के बारे में याद करते हुए श्लोका के चेहरे की मुस्कान दोहरी हो जाती है! अब तक अपनी बुलेट पर उन्होंने दीव, गुजरात, सूरत, मुंबई, गोवा, सिल्वासा और वडोदरा में 16 हज़ार किलोमीटर का सफर किया है. 
उनका सपना है कि अपनी बुलेट के साथ लद्दाख जाना, जिसे दुनिया की सबसे ज़्यादा ख़तरनाक राइड्स में से एक माना जाता है. इनकी आंखों में चमक आ जाती है जब लद्दाख के बारे में बात करती हैं - 'शायद मेरी ज़िंदगी उस दिन रुक जाएगी, जब मैं लद्दाख पहुंचूंगी.'
42 वर्षीय मोनिका कच्छ में एक शिक्षक हैं जो 29 साल से बुलेट पर सवारी कर रही हैं और इनका अनुभव इनकी राइडिंग में साफ़ झलकता है. 
पेशे से शिक्षक हैं और सिविल इंजीनियरिंग की डिग्री भी ली हुई है. ये उन महिलाओं की काउंसलिंग करती हैं जो घरेलू हिंसा का शिकार हुई हैं.
अपने जॉब की ज़िम्मेदारी को वो कभी अपनी राइडिंग के आड़े नहीं आने देतीं. बस जब मन किया तो बुलेट ले कर निकल पड़ती हैं. इनके बिंदास रवैये का हर कोई फ़ैन बन जाता है. 
#BBCGujaratOnWheels के सफ़र के दौरान इन्होंने कई दिल जीते और कई औरतों के मन की बात आप तक पहुंचाई.
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



वडनगर में कैसे हैं स्वच्छता अभियान के हालात?





मोदी, राहुल को गुजरात की क्या सलाह?





गुजरात ग्राउंड रिपोर्ट- दलितों की जींस और मूँछें खटकती हैं

गुजरात की राजधानी गांधीनगर से सिर्फ़ 20 किलोमीटर की दूरी पर रहने वाले कुणाल महेरिया इन चुनावों को अहम नहीं मानते.
लिम्बोदरा गांव के दलित मोहल्ले में रहने वाले कुणाल का कहना है कि प्रदेश में भाजपा की सरकार हो या कांग्रेस की, उनके जैसे दलितों के जीवन में कोई बेहतरी नहीं आने वाली. 
उनके ऐसा कहने के पीछे की कहानी यूँ है.
"उस रात मैं अपने एक दोस्त से मिलने के लिए घर से निकला ही था कि मुझे थोड़ी दूर से दरबार मोहल्ले में रहने वाले भरत वाघेला की मोटरबाइक की आवाज़ सुनाई पड़ी. मैं पैदल चल रहा था पर उसकी गाड़ी की आवाज़ सुनकर मैं पहले चुपचाप एक किनारे में होकर चलने लगा. वह फिर भी मेरी तरफ आया और अपनी बाइक मेरे ऊपर चढ़ा दी. मैं दूर हटा तो उसने मुझे गालियां देते हुए कहा मैं खुद को क्या समझता हूं. और यह कि छोटी जात का होते हुए भी मेरी हिम्मत कैसे हुई उसके सामने बोलने की".
इतना कहने के बाद दो कमरे के पक्के मकान में अपने पिता के साथ बैठे कुणाल खामोश हो जाते हैं. फिर अपने हाथों में रखे मोबाइल फ़ोन को बेचैनी से उलटते-पलटते हुए नज़रें नीची कर फर्श को घूरने लगते हैं. 
कुछ देर बाद कापंती हुई आवाज़ में वह आगे कहते हैं, "मैंने फिर कहा कि मुझे कोई झगड़ा नहीं करना और मैं अपने रास्ते जाने की कोशिश करने लगा. पर वह नहीं माना और अपनी बाइक सामने लाकर खड़ी कर दी. मुझे उसकी बातें चुभ रही थीं पर मैं लड़ना नहीं चाहता था. लेकिन फिर उसने अपनी बाइक में बंधा डंडा निकला और मुझे गालियां देते हुए ज़ोर-ज़ोर से पीटने लगा. वहां आस-पास खड़े लोगों ने मुझे बचाने की कोशिश की पर वो मुझे मारते हुए बार-बार मेरी जाति बताता रहा और देख लेने की धमकियाँ देता रहा."
कुणाल पर हुआ हमला बीते सितंबर और अक्तूबर के दौरान दलित युवकों पर हुए तीन हमलों में से एक है. मामले में तालुका के कालोल पुलिस थाने में भरत वाघेला के खिलाफ आईपीसी की धारा 323 और अनुसूचित जाति और जनजाति (अत्याचार निवारण) अधिनियम के तहत मामला दर्ज किया गया है. 
कुणाल बाताते हैं कि पुलिस ने एक दिन आकर भरत और उसके दोस्तों को समझाया कि उन्हें ऐसा नहीं करना चाहिए, उसके आगे कुछ नहीं हुआ.
"घटना के बाद जब मैं घर आया तो मेरे पिता मुझे अस्पताल ले गए. सरकारी अस्पताल था तो डॉक्टर ने मेरी पीठ के ज़ख्म देखकर कहा कि पुलिस केस बनेगा. हमने केस दर्ज भी करवाया पर कुछ हुआ नहीं. पुलिस की जांच अभी भी चल रही है". 
कुणाल पर हुए इस हमले से जुड़े घटनाक्रम की शुरुआत 25 सितंबर को लिम्बोदरा में ही पीयूष परमार और दिगन मेहरिया पर हुए हमलों से हुई थी. 21 वर्षीय पीयूष और 17 वर्षीय दिगन गाँव में चल रहे गरबा मेले में गए थे. 
"गांव के दरबार ठाकुर लोगों को उनका मेला देखना पसंद नहीं आया. दरबार के कुछ लड़कों ने पियूष और दिगन को दलित होकर भी मूंछ रखने, शर्ट को जींस में सेटिंग करके गरबा देखने आने को लेकर ताने दिए. उनके बीच में कहासुनी हो गई लेकिन उस दिन मामला वहीं ख़त्म हो गया. पर अगले दिन दरबार के दो लड़कों ने आकर पीयूष और दिगन को धमकते हुए कहा कि दलित होते हुए उनकी हिम्मत कैसी हुई उनको जवाब देने की".
कुणाल बताते हैं, "दिगन और पीयूष ने गांव की चौकी में अर्जी दर्ज की पर कुछ नहीं हुआ. दरबार परिवारों के लड़के दिगन को स्कूल जाते हुए परेशान करते और पीयूष को नौकरी पर जाते हुए. दिगन तो अपनी ग्यारहवीं की परीक्षाएं भी ठीक से नहीं दे पाया. फिर मेरे साथ मारपीट हुई और उसके कुछ दिन बाद, 3 अक्टूबर को, दिगन की पीठ पर ब्लेड से हमला हुआ. तब मुझे लगा कि अब अगला नंबर मेरा है". 
दिगन की पीठ पर हुए हमले के बाद पुलिस केस दर्ज किया गया लेकिन घटना के कुछ ही दिन बाद दिगन और उसके परिवार ने हमले की पूरी ज़िम्मेदारी अपने ऊपर लेते हुए शिकायत वापस ले ली.
कुणाल के पिता रमेश भाई का कहना है की दिगन और पीयूष पर सभी आरोप वापस लेने का दबाव था. "ब्लेड वाले हमले के बाद सब बहुत डर गए थे और दबाव में थे. उनके परिवारों ने अब समझौता कर लिया है इसलिए अब वह मीडिया से भी बात नहीं करते". 
लिम्बोदरा में दलितों पर हो रहे इन हमलों की वजह पूछने पर कुणाल कहते हैं, "पहले हमारा परिवार गाँव के दरबार लोगों के यहां मज़दूरी करता था पर अब हमारे घर में सब नौकरी करते हैं इसिलए अब हम उनकी मजदूरी नहीं करते. बस उनको यही बात उन्हें बुरी लगती है".
कुणाल के पिता रमेश गांधीनगर में ऑटो चलाते हैं जबकि कुणाल टेलीकॉम कंपनी रिलायंस-जियो में कर्मचारी हैं. 
"दरबार के लोगों को हमारा मूँछें रखना नहीं पसंद. हमारा जींस और शर्ट पहनना नहीं पसंद. हमारा शान्ति से कमाना खाना और अपने इस छोटे से मकान में रह पाना उन्हें अच्छा नहीं लगता. उनको इसी बात का बुरा लगता है कि अब हमने उनकी गुलामी बंद कर दी है". 
लिम्बोदरा के दलित युवाओं पर हुए इन जातिगत हमलों के विरोध में सोशल मीडिया पर "जातिवाद के विरोध में और पीड़ितों के समर्थन में" जैसे हैशटैग के साथ "मैं भी दलित" अभियान शुरू हो गया था. इस अभियान के तहत देश भर के दलित युवाओं ने मूँछों के साथ अपनी तस्वीरों को सोशल मीडिया पर पोस्ट करना शुरू किया.
सोशल मीडिया के बारे में कुणाल कहते हैं, "सोशल मीडिया पर जो सर्मथन मुझे मिला वो बहुत महत्वपूर्ण है और उससे मुझे हिम्मत भी मिली पर फिर भी मुझे रोज़ अपनी जिंदगी अकेले खुद ही जीनी पड़ती है. सोशल मीडिया से कोई भी आकर मुझसे यह नहीं पूछता कि आज मैं अकेले दफ्तर कैसे जाऊंगा? कहीं रास्ते में मुझे कोई मार तो नहीं देगा? कोई नहीं आता और कोई कुछ नहीं पूछता. मैं रोज़ डरते-डरते ऑफिस जाता हूँ".
29 सितंबर की घटना ने कुणाल को भीतर तक तोड़ दिया है. घटना के बाद का वक़्त याद करते हुए वह बताते हैं, "मैं डिप्रेशन में चला गया था. हर वक़्त उदास रहता था. मेरा पूरा आत्मविश्वास ख़त्म हो गया था. उस वक़्त मेरी कुछ परीक्षाएं भी थीं जिनकी तैयारी मैं ठीक से नहीं कर पाया था. अगले महीने दिवाली थी पर हमने दिए नहीं जलाए. पूरे घर में उदासी फैली थी जैसे कोई मर गया हो". 
वे बताते हैं कि उनकी ज़िंदगी ही बदल गई, "पहले मैं रोज़ हर सुबह 5 किलोमीटर दौड़ने जाता था. पर अब कभी नहीं जाता. रात को भी अगर 9 बजे से ज़रा ज्यादा देर हो जाए तो मेरे मम्मी-पापा की सांस रुकने लगती है. ऑफिस जाने में भी डरता हूँ. अपने ही गाँव में डर डर के क़ैदियों की तरह जीना पड़ रहा है".
गुजरात चुनाव से इस दलित युवा को कोई सरोकार नहीं. पर जिग्नेश मेवानी का नाम लेते ही वह नज़रें ऊपर करके कहते हैं, "जिग्नेश भाई ने हमारी बहुत मदद की. उनका फोन आया था मुझे. उन्होंने फोन पर कहा कि मैं न डरूँ और वो मेरे साथ हैं. उनसे हमें हिम्मत तो मिली पर राजनीति और चुनाव से कोई उम्मीद नहीं है. 
प्रदेश में भाजपा की सरकार है और हमारे गाँव में जो विधायक हैं, वह कांग्रेस के टिकट से जीत कर आए थे. पर दोनों में से कोई हमारी मदद के लिए आगे नहीं आया. इसलिए मुझे विश्वास हो गया है कि दलितों की देश में और इन चुनावों में कोई सुनवाई नहीं है".
गुजरात में दलितों की आबादी सात प्रतिशत है लेकिन वो अभी तक कोई सियासी प्रेशर ग्रुप नहीं बना पाए हैं.



नज़रिया: 'गुजरात में बीजेपी कहीं नहीं, हैं तो सिर्फ़ मोदी'

जैसे-जैसे गुजरात में विधानसभा चुनाव की तारीख़ नज़दीक आ रही हैं, कांग्रेस-बीजेपी के शब्दबाण और तीखे होते जा रहे हैं. इस बात पर भी बहस तेज़ हो रही है कि गुजरात बीते दो दशकों से वहां का शासन संभाल रही पार्टी को फिर चुनेगा या इस बार बदलाव का रुख करेगा.
गुजरात में एक ओर सत्तारूढ़ बीजेपी से कथित तौर पर नाराज़ दलितों और पाटीदारों की मांगों को लेकर उभरे नए नेताओं को मिल रहा जनसमर्थन देखते ही बनता है, तो दूसरी ओर कांग्रेस उपाध्यक्ष राहुल गांधी भी एक नए आक्रामक अवतार में सामने आए हैं. 
राहुल को सुनने के लिए भी जन सैलाब उमड़ रहा है और कहने वाले तो यहां तक कह रहे हैं कि कांग्रेस गुजरात में वापसी कर सकती है.
बीते दिनों 
 ने गुजरात में अहमदाबाद, मेहसाणा, सौराष्ट्र, राजकोट, सुरेंद्रनगर, सूरत और भरूच में वासावा के आदिवासी बहुल इलाकों समेत कई और जगहों का दौरा करके चुनावी मुद्दों का और जनता के रुझान का जायज़ा लिया. 
 ने 
से बात की और उनकी आंखों देखी जानना चाही. पढ़िए 
जब मैं गांव से गुज़री तो मुझे लगा वहां लोगों में बदलाव की इच्छा है. मेहसाणा में पाटीदार गुस्से में हैं. वहां अनामत आंदोलन की बात या आरक्षण नहीं दिए जाने की बात नहीं थी, लेकिन उनका कहना है कि आरक्षण तो हमें ना बीजेपी देगी ना ही कांग्रेस.
उनका कहना है कि वो कांग्रेस के पक्ष में हैं क्योंकि उन्हें कांग्रेस ने कम से कम मारा तो नहीं. पाटीदार समुदाय में बीते साल हुए गोलीकांड का असर और गुस्सा साफ दिखता है.
साल 2015 में पाटीदार नेताओं की एक रैली में प्रदर्शनकारियों पर लाठीचार्ज किया गया था और गोलियां चलाई गई थीं. इस घटना में 14 लोगों की मौत हो गई थी. पाटीदार इसके लिए तत्कालीन मुख्यमंत्री आनंदीबेन पटेल को ज़िम्मेदार मानते हैं.
पाटीदारों ने जिस शब्दावली का इस्तेमाल किया वो था, "इनको बहुत घमंड हो गया है. इनको लगता है कि गुजरात इन पर गुरूर करता है. ये मनमानी कर रहे हैं. इनको एक झटका देना है ताकि लाइन पर आ जाएं."
जिन ग्रामीण इलाकों से मैं गुज़री वहां हर जगह आक्रोश तो नहीं था, कई जगहों में नाराज़गी ज़रूर थी. मैंने खेड़ा के गांव में भी नाराज़गी देखी. पूरे भारत में सकल घरेलू उत्पाद की बात करें, तो इसमें सबसे ऊपर हैं खेड़ा के गांव जहां के पाटीदार विदेशों में बसे हैं और काफी पैसा देश में भेजते हैं.
युवाओं का हार्दिक पटेल को समर्थन दिख रहा है और सूरत में उनका कैंपेन भी बढ़िया है. सूरत में 12 शहरी सीटों में से चार में कांटे की टक्कर देखने को मिल सकती है.
बीते चुनावों में 72 फीसदी पाटीदारों ने भाजपा के लिए वोट किया था. इस बार क्या होगा कहा नहीं जा सकता.
गुजरात में सड़कें काफी बेहतर हैं, यहां गांवों में शौचालय हैं, पक्के घर हैं. देखो तो लगता है कि यहां विकास तो हुआ है और इसमें कोई शक़ नहीं. लेकिन वहां आंगनवाड़ी कर्मचारियों में नाराज़गी दिखी और वो बदलाव चाहते हैं.
ये लोग नाराज़ हैं क्योंकि हर तरह के सरकारी और गैर सरकारी कार्यक्रमों में उनके योगदान की उम्मीद की जाती है, लेकिन उनकी तनख्वाह काफी कम है.
आधार से राशन कार्ड को जोड़ने को लेकर भी कई लोगों की नाराज़गी है. आदिवासी इलाकों में लोगों का कहना है कि पहले परिवार का कोई भी जाकर राशन ले आता था, अब जिसके पास आधार है वो राशन लेने नहीं जा पाया तो परिवार को राशन नहीं मिलेगा. 
इस पर अगर फिंगरप्रिंट स्कैनिंग में थोड़ा भी इधर-उधर हो जाए तो राशन तो नहीं ही मिलता, इस गड़बड़ी को ठीक करने के लिए दूर कार्यालय तक जाना पड़ता है.
बीजेपी को यहां काफी साल हो गए हैं और लोग अब इस बात का हिसाब लगाने लगे हैं कि 22 साल में हमारे लिए कुछ नहीं हुआ और महंगाई बढ़ी हैं और मुश्किलें भी.
लेकिन शहरों में कहानी कुछ अलग लग रही है. सूरत में तो लगा कि मामला ही कुछ और है. जीएसटी के कारण कपड़ा व्यापारियों को हुए नुकसान के बारे में काफी कुछ पढ़ा सुना था. लेकिन वहां के बाज़ारों में लोगों का कहना है कि उनका वोट मोदी को जाएगा.
व्यापारियों का कहना है कि जीएसटी के कारण जो बाज़ार कभी लोगों से खचाखच भरा रहता था, अब वो खाली रहने लगा है, बाज़ार में मंदी आई है लेकिन इसे दुरुस्त करने के लिए वो मोदी का ही पक्ष लेंगे क्योंकि उन्होंने इसकी शुरूआत कर दी है.
व्यापारियों में ये भी डर दिखा कि अगर बीजेपी हार गई तो जीएसटी रेट को फिर से कम करने में सरकार ने जो मदद की है, शायद वो फिर दोबारा न मिले और इस कारण वो फिर से बीजेपी की तरफ ही देख रहे हैं.
अहमदाबाद के मध्यमवर्ग में कई बातों की नाराज़गी दिखी, ख़ासकर अभिव्यक्ति की आज़ादी के छीने जाने का डर दिखा लेकिन अमूमन यही नज़र आया कि लोग सत्तारूढ़ पार्टी से ही संतोष करना चाहते हैं.
पाटीदारों में जो एक बात खुलकर सामने आई, वो ये थी कि सबसे अधिक गुस्से में जो पाटीदार हैं, उनका भी कहना है कि उन्हें मोदी से परेशानी नहीं है बल्कि बीजेपी से परेशानी है.
वो साफ तौर पर कहते हैं कि वो व्यक्ति और पार्टी के बीच में फर्क करते हैं और मोदी को अभी भी अलग नज़रों से देखते हैं.
कांग्रेस की तरफ वो लोग देख रहे हैं जो ये सोचते हैं कि बीजेपी को झटका देना है, "इनको इनकी औकात दिखानी है". राजकोट में कई लोगों का कहना था, "अभी झटका/फटका दिया तो 2019 के लिए लाइन पर आ जाएंगे नहीं तो बहुत दिमाग़ ख़राब हो जाएगा इनका."
ऐसा नहीं है कि लोग उन्हें निकाल कर दूसरी सरकरी लाना चाहते हैं, लोग चाहते हैं वो ठीक हो जाएं और उनका घमंड ना रहे.
गुजरात में कांग्रेस नेता राहुल गांधी को देखें तो इस बार उनमें एक बदलाव नज़र आता है, सुलझे हुआ भाषण, आक्रामक तेवर और एक नया ही अवतार नज़र आता है. क्या गुजरात उनमें अपना नया नेता ढूंढ़ पा रही है? इस बार ऐसा लग रहा है कि लोग उन्हें सुनने को तैयार हैं उन्हें नकारा नहीं जा रहा. 
गुजरात में जो मूड है उसके कारण लोगों में उम्मीद बंधी है कि बिना एक बार मौका दिए राहुल को नकार देना ठीक नहीं है. लोग अब मानने लगे हैं कि उन्हें सरकार चलाने का एक मौका दिया जाना चाहिए जिसके बाद ही उनकी काबिलियत पर टिप्पणी की जानी चाहिए.
सुरेंद्रनगर में जब कुछ लोगों ने मोदी के बारे में अपशब्दों का इस्तेमाल किया तो राहुल ने उन्हें रोका और कहा, "ना आप ऐसा बोलेंगे ना मैं ऐसा कहूंगा. क्योंकि वो हमारे प्रधानमंत्री हैं." लोगों को उनकी ये बात काफी पसंद आई.
स्थानीय स्तर पर देखें तो ऐसा होता नहीं है लेकिन सोशल मीडिया के दौर में लोग हर तरह की खबरों से जुड़े रहते हैं और इसका असर नहीं पड़ेगा, ये कहना मुश्किल होगा.
जो लोग टेलिविज़न पर, सोशल मीडिया पर ये ख़बर पढ़ रहे होंगे, वो लोग केवल यह नहीं पढ़ रहे होंगे. देखें तो मोदी भी उन्हीं लोगों के साथ जुड़ रहे हैं जो सोशल मीडिया से जुड़े हैं और ये लोग मोदी को भी पढ़ रहे हैं और उनकी अपील भी सुन रहे होंगे.
मोदी खुद को एक गुजराती की तरह पेश कर रहे हैं जो वादा करता है कि हम किसी भी कीमत पर सब कुछ बेहतर करने के लिए तैयार हैं. मोदी मैदान में ना हों तो बीजेपी बुरी तरह चुनाव हार सकती है.
ऐसा तो नहीं कहा जा सकता है कि मोदी लहर अभी भी बरकरार है लेकिन शहरी इलाकों में बीजेपी का पलड़ा भारी है.
यह भी स्पष्ट तौर पर कहा ही जा सकता है कि गुजरात में बीजेपी विरोधी लहर बन रही है. कांग्रेस और गुजरात की तिकड़ी (हार्दिक पटेल, जिग्नेश मेवानी और अल्पेश ठाकोर) एक तरह से बीजेपी विरोधी लहर पर सवार हो गई है. 
अब वो इसे कितना भुना पाते है ये निर्भर करता है कि गुजरात का वोटर आखिरी घड़ी में क्या सोचेगा.
कांग्रेस के लिए ये भी बड़ा सवाल है कि एक संगठन के तौर पर वो कमज़ोर हुई है और उसे अपने को फिर से बनाना पड़ेगा. जहां बीजेपी का काडर काफी बड़ा है वहीं कांग्रेस में इसकी कमी है और ये भी उसके लिए मुश्किल का सबब बन सकती है.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



गुजरात में मोदी के गढ़ में बीजेपी को चुनौती देने वाली

प्रधानमंत्री नरेन्द्र मोदी जब गुजरात के मुख्यमंत्री थे, तब से ही इस सवाल का जवाब हर कोई पाना चाहता है कि कांग्रेस की तरफ से उनकी मणिनगर विधानसभा सीट पर कौन चुनाव लड़ेगा?
अब नरेन्द्र मोदी देश के प्रधानमंत्री हैं, लेकिन कांग्रेस के लिए यह सीट जीतना और भाजपा के लिए यह सीट बचाये रखना, प्रतिष्ठा का सवाल बन गया है.
साल 2017 के इस चुनाव में भाजपा के उम्मीदवार सुरेश पटेल के सामने कांग्रेस ने एक नये और युवा चेहरे को मौका दिया है, जिसका नाम है श्वेता ब्रह्मभट्ट.
34 साल की श्वेता ब्रह्मभट्ट ने अहमदाबाद से बीबीए की डिग्री ली और इसके बाद आगे की पढ़ाई करने के लिए वो लंदन चली गईं. उन्होंने वहां इंटरनेशनल इकोनॉमिक्स की बारीकियों को समझा.
श्वेता ने इंडियन इंस्टीट्यूट ऑफ़ मैनेजमेंट यानी आईआईएम बैंगलुरू से पॉलिटिकल लीडरशिप का कोर्स किया. 
श्वेता का परिवार राजनीति में काफ़ी सक्रिय है. लेकिन श्वेता राजनीति में अपनी पहचान और अपना करियर अपने दम पर बनाना चाहती है.
लंदन में पढ़ाई के बाद श्वेता को वहाँ की नेशनल हेल्थ सर्विस यानी एनएचएस में नौकरी का प्रस्ताव भी मिला, लेकिन उन्होंने वहां नौकरी करने की बजाय भारत लौट आना पसंद किया.
श्वेता ने बैंकिंग के क्षेत्र में 10 साल तक नौकरी की, लेकिन अब वह राजनीति द्वारा समाज के लिए कुछ करना चाहती है.
उन्होंने कहा, "मेरा मुख्य लक्ष्य समाज सेवा करना है. राजनीति इसका एक माध्यम है. अगर मैंने ट्रस्ट या एनजीओ शुरू किया होता तो फंड के लिए मुझे सरकार के पास ही जाना पड़ता. इससे मैं कुछ सीमित लोगों तक ही पहुंच सकती थी. लेकिन राजनीति एक ऐसा मंच है जिसके जरिये आप बड़े पैमाने पर लोगों तक अपनी बात पहुंचा सकते हो." 
मणिनगर से अपनी उम्मीदवारी पर श्वेता कहती हैं, "मेरी उम्मीदवारी से लोगों को समझने को मिलेगा कि यह लड़की कुछ करना चाहती है."
श्वेता का कहना है कि आईआईएम बैंगलुरू में पढ़ाई के दौरान उन्होंने भारत की राजनीति के बारे में बहुत कुछ जाना.
श्वेता बताती हैं, "हम गांव-गाव घूमते थे. सिंगापुर गए और वहां प्रशासन के काम करने का तरीका जानने का प्रयास किया."
बिज़नेस वुमन के तौर पर अपने अनुभव के बारे में श्वेता बताती है, "मैं साणंद में महिला औद्योगिक पार्क पर एक प्रोजेक्ट करना चाहती थी. इसके लिए मैंने लोन लेना चाहा और इसके लिए आवेदन भी किया. मुझे वहां पर एक प्लॉट मिला और मुख्यमंत्री विजय रूपाणी ने मेरा सम्मान भी किया. इसके बाद भारत सरकार की मुद्रा योजना के तहत मैंने लोन लेने के लिए आवेदन किया. लेकिन मुझे लोन नहीं मिला."
श्वेता बताती हैं, "इसी वजह से एक बार आईआईएम अहमदाबाद में एक कार्यक्रम के दौरान एक सांसद से मैंने पूछा कि उच्च शिक्षा करने के बाद भी लोगों को लोन लेने में परेशानी होती है, तो और लोगो को कितनी परेशानी झेलनी होती होगी. लोगों तक यह योजना कैसे पहुंचेगी? उन्होंने मुझे वित्त मंत्रालय में शिकायत करने की राय दी."
श्वेता कहती हैं, "अपनी पढ़ाई की मदद से मैं यह लड़ाई लड़ पाई. अगर मुझे इतनी मुश्किलों का सामना करना पड़ा तो जिन महिलाओं के पास शिक्षा नहीं है, कम्युनिकेशन स्किल नहीं है पर एक अच्छा आइडिया है और उनको व्यापार करना है, तो उनकी क्या स्थिति रहती होगी? इन्हीं सब सवालों ने मुझे राजनीति में आने के लिए प्रेरित किया."
गुजरात में विकास के बारे में श्वेता ने कहा, "व्यक्ति तब ही विकासशील बन सकता है जब वह हर तरह से स्वतंत्र हो. विकास की व्याख्या में से हम ने गरीबों को ही हटा दिया है. यह स्थिति अब बदलने की जरूरत है."



ग्राउंड रिपोर्ट: गुजरात के दलितों पर मोदी, राहुल का असर क्यों नहीं?

अहमदाबाद से लगभग 140 किलोमीटर दूर, हम उत्तर गुजरात के पाटन ज़िले में हैं. 
स्टेट हाइवे 55 के दोनों किनारों पर कंटीली झाड़ियों की क़तारों के पीछे से कपास और गेहूं के खेत झांक रहे हैं. खेतों का यह विस्तार पार करते हुए हम पाटन की हरजी तालुका में बसे बोरतवाड़ा गांव पहुचंते हैं.
बोरतवाड़ा के दलित बहुल इलाक़े में बसे रोहितवास मोहल्ले में रहने वाले गांव के सरपंच महेश भाई मकवाना के लिए यह एक व्यस्त सुबह है.
हम उनके पक्के मकान के सामने बंधी भैसों और साथ ही खड़े ट्रैक्टर के बगल से गुज़रकर उन तक पहुँचते हैं. 
यहां कागज़ों और मोबाइल फ़ोन के बीच उलझे 41 वर्षीय महेश लगातार पंचायत के रोज़मर्रा के काम निपटा रहे हैं. बोरतवाड़ा के इतिहास में महेश इस गांव के पहले दलित सरपंच हैं. 
सन 1961 में गुजरात पंचायत एक्ट के बनने के बाद 2016 में पहली बार बोरतवाड़ा को अनुसूचित जाति/जनजाति के तहत आरक्षित सीट घोषित किया गया. 
गांव में आरक्षित सीट पर हुए इस पहले पंचायत चुनाव को 12 वोटों से जीत कर महेश ने अप्रैल 2017 में सरपंच का कार्यभार संभाला. पर दो महीने के भीतर ही गांव की पंचायत कमेटी उनके ख़िलाफ़ अविश्वास प्रस्ताव ले आई.
महेश का आरोप है कि एक दलित होने के कारण पंचायत कमेटी के सदस्य उन्हें पसंद नहीं करते. 
वे कहते हैं, "मुझे गांव के 3200 आम लोगों ने वोट देकर सरपंच चुना लेकिन पंचायत कमेटी के पांच ठाकुर पंचायत को अपनी मुट्ठी में रखना चाहते हैं. वो मुझे और पंचायत को काम नहीं करने देते. गांव के विकास कार्यों के लिए जारी बज़ट को अटकाने से लेकर अविश्वास प्रस्ताव लाकर पंचायत भंग करने तक मुझे रोकने और परेशान करने लिए हर संभव प्रयास किया जाता है".
बोरतवाड़ा पंचायत कमेटी में महेश के अलावा 11 और सदस्य हैं जिनमें पांच ठाकुर और तीन चौधरी सदस्य शामिल हैं.
अविश्वास प्रस्ताव तो पारित नहीं हुआ पर महेश के ज़ेहन में अविश्वास की एक गहरी लकीर खिंच चुकी है.
गुजरात चुनाव में अपने गांव के दलितों के बारे करते हुए वे कहते हैं, "जिग्नेश मेवानी हमारा नेता हैं. भाजपा हो या कांग्रेस, हम उसी को वोट देंगे जो गुजरात के दलितों के लिए जिग्नेश की 12 मांगों को मानेगा. अगर मांगें नहीं मानी गईं तो नोटा दबा देंगे. मेरा तो जिग्नेश से कहना है कि वे दलितों के लिए अलग राज्य की मांग करें." 
अलग राज्य का ख़्याल दिल में आने की वजह पूछने पर महेश खामोश हो जाते हैं. फिर आंखों में आए आंसू और चेहरे पर मुस्कान लिए वह कहते हैं, "सिर्फ़ 70 दलित घरों वाले इस गांव के 3200 लोगों ने मुझे अपना सरपंच चुना. पर सिर्फ़ पांच ठाकुर मुझे काम नहीं करने दे रहे. मुझ पर सबके सामने अपमानजनक जातिगत टिप्पणियां की जाती हैं. इससे बड़ा दुख और क्या हो सकता है?"
हम रोहितवास मोहल्ले से निलककर हरजी तालुका केंद्र पहुंचते हैं, जहां हमारी मुलाक़ात बोरतवाड़ा पंचायत कमेटी के सदस्य भरत और दिलीप ठाकुर से होती है.
एक ही परिवार से आने वाले इन दोनों भाइयों के पिता मांगाजी ठाकुर बोरतवाड़ा के उपसरपंच हैं. महेश के आरोपों को ख़ारिज करते हुए भरत कहते हैं कि महेश अपनी मनमानी चलाते हैं.
वे कहते हैं, "जब गांव की सीट रिज़र्व घोषित हुई तब हमने सारे दलित समाज को गांव के शंकर मंदिर पर बुलाया और कहा कि आपस में सहमति करके किसी एक को चुन लें, चुनाव की क्या ज़रूरत है? पर नहीं, इन सबको तो फॉर्म भरना था.''
''फिर चुनाव के बाद महेश मकवाना सरपंच तो बन गया पर वह हम सबकी सहमति के ख़िलाफ़ अकेले सब तय करना चाहता है इसलिए हम उसके ख़िलाफ़ अविश्वास प्रस्ताव लाए. हमारे घर के लोग सालों से पंचायत में हैं पर ऐसा कभी नहीं हुआ. हम तालुका विकास अधिकारी से भी महेश की शिकायत करेंगे".
गांव के चुनावी रुझान के बारे में बात करते हुए पंचायत समिति के सदस्य भरत कहते हैं, "हमारे गांव में किसी जिग्नेश का कोई प्रभाव नहीं है. यहां के सारे दलित उसी को वोट देंगे जिसे वोट देने के लिए हम कहेंगे. और हम चुनाव में अपना वोट कांग्रेस या भाजपा को देखकर नहीं, स्थानीय उम्मीदवार को देखकर तय करते हैं."
अहमदाबाद की तरफ़ लौटते हुए मेहसाणा जिले की हेडवा हनुमंत ग्राम पंचायत में हमारी मुलाक़ात सरपंच संजय परमार के परिवार से होती है.
मेहसाणा शहर के मुहाने पर बसी इस ग्राम पंचयात का भौगोलिक फैलाव ग्रामीण और कस्बाई क्षेत्रों के बीच बंटा हुआ है. शहरी पृष्ठभूमि से आने वाले 39 वर्षीय संजय, व्यवसायी होने के साथ-साथ हेडवा के पहले दलित सरपंच भी हैं.
2015 में पहली बार आरक्षित सीट पर चुनाव जीतने के बाद वो सिर्फ़ पंद्रह महीने तक ही अपना कार्यकाल संभाल सके. एक आवासीय परिसर में बने उनके घर पहुंचने पर पता चलता है कि संजय लंबे बुखार की वजह से अस्पताल में भर्ती हैं.
पर एक दलित सरपंच के तौर पर अपना अनुभव बताने के लिए वह अस्पताल में ही हमसे बात करने को तैयार हो जाते हैं. ग्लूकोज़ ड्रिप एक हाथ में लगाकर लेटे हुए वे कहते हैं, "63 साल से हेडुआ में पंचायत चल रही है पर कभी किसी सरपंच का कार्यकाल बाधित नहीं हुआ. पर सिर्फ़ एक दलित सरपंच के साथ ही ऐसा क्यों?''
''मुझे बज़ट पास नहीं करने दिया गया, कोई विकास कार्य नहीं करने दिया गया और बहुमत से पंचायत को भंग कर दिया गया. सिर्फ़ इसलिए कि पिछले बीस साल से उच्च जाति के जिस दरबार परिवार का पंचायत पर क़ब्ज़ा था, उन्हें मेरे जैसा दलित सरपंच पसंद नहीं था."
संजय ने सरपंच के तौर पर अपने साथ हुए पक्षपातपूर्ण हमलों के ख़िलाफ़ 'अनुसूचित जाति और जनजाति (अत्याचार निवारण) अधिनियम' के तहत तीन शिकायतें दर्ज करवाईं और आज भी न्याय के लिए वे लंबी अदालती लड़ाई लड़ रहे हैं.
अप्रैल 2017 में सामान्य सीट पर चुनाव जीतकर संजय दोबारा सरपंच बने. अपनी इस जीत के बारे में वे कहते हैं, "मुझे हेडवा के शहरी इलाक़ों में रहने वाले पढ़े लिखे लोगों ने वोट देकर जिताया है, सिर्फ ग्रामीण जनता के भरोसे तो मैं कभी नहीं जीत पाता.''
''मेरे पिता इनकम टैक्स कमिश्नर रहे हैं. मैंने सारी ज़िंदगी शहर में गुज़ारी. यहीं मेहसाणा में पला-बढ़ा. शहर में कभी किसी ने अहसास नहीं दिलाया कि मैं दलित हूँ मगर पंचायत में आने के बाद पहली बार मुझे मेरी दलित पहचान का अहसास हुआ. पंचायत कमेटी में काम करते हुए बार-बार मुझे अपनी जाति का अहसास होता."
इस गुजरात चुनाव में जिग्नेश मेवानी के नेतृत्व में उभरे दलित प्रभाव को लेकर संजय ज़्यादा आशान्वित नहीं हैं. वे कहते हैं, "जिग्नेश के आंदोलन से मेरे जैसे लोगों को बहुत साहस तो मिला है पर यह आंदोलन इस चुनाव में कितनी बड़ी राजनीतिक सफ़लता में परिवर्तित होगा, इसके बारे में मैं कुछ नहीं कह सकता.''
''पर मैं जिग्नेश से यही कहना चाहता हूं कि वह कांग्रेस और भाजपा में से किसी पार्टी का साथ न दें और गुजरात के दलितों की अलग राजनीतिक पहचान बनाएं".
मेहसाणा जिले के ही अकाबा गाँव के दलित सरपंच मनु भाई परमार लंबे समय से क्षेत्र में भाजपा कार्यकर्ता के तौर पर सक्रिय रहे हैं.
गुजरात चुनाव को लेकर उनकी राय महेश और संजय से उलट है.
उन्होंने राज्य चुनाव में भी भाजपा की जीत का दावा करते हुए कहा कि प्रदेश की भाजपा सरकार ने दलितों के उत्थान के लिए लगातार विकास कार्य किए हैं.
वो कहते हैं, "गुजरात में दलितों की स्थिति ख़राब है, इस तथ्य से पूरी तरह इनकार नहीं किया जा सकता. पर दलितों की इस स्थिति के लिए भाजपा सरकार ज़िम्मेदार नहीं है. यह समस्या प्रशासनिक कम है और सामाजिक रूढ़ियों से ज़्यादा जुड़ी हुई है. गुजरात की भाजपा सरकार ने दलितों के लिए बहुत काम किया है. रमनलाल वोराह और आत्माराम परमार जैसे नेताओं ने हमारे समाज के लिए बहुत काम किया है इसलिए हम इस बार भी भाजपा को ही वोट देंगे."



गुजरात में बीजेपी ने इतनी बड़ी 'फ़ौज' क्यों उतारी?

गुजरात में विधानसभा चुनाव की तारीख़ जैसे-जैसे नज़दीक आती जा रही है, सत्तारूढ भारतीय जनता पार्टी अपने हर बड़े नेता को चुनावी मैदान में उतार रही है.
इनमें केंद्रीय मंत्री राजनाथ सिंह, अरुण जेटली, नितिन गडकरी, उमा भारती, राजस्थान की मुख्यमंत्री वसुंधरा राजे, मध्यप्रदेश के मुख्यमंत्री शिवराज सिंह चौहान और छत्तीसगढ़ के मुख्यमंत्री रमन सिंह के नाम शामिल हैं.
रक्षामंत्री निर्मला सीतारमण को भारतीय जनता पार्टी ने गुजरात विधानसभा चुनाव के लिए मुख्य समन्वयक बनाया है.
समाजशास्त्री शिव विश्वनाथन कहते हैं, ''भारतीय जनता पार्टी चुनाव प्रचार के लिए कई मंत्रियों को गुजरात भेज रही है. इसकी वजह ये है कि उन्हें हार का डर सता रहा है. गुजरात में भारतीय जनता पार्टी यदि अच्छे से नहीं जीती तो भी ये उसके लिए हार की तरह होगा.''
लेकिन भारतीय जनता का अपना तर्क है. पार्टी के मीडिया सेल की कमान संभाल रहे डॉक्टर हर्षद पटेल कहते हैं, ''जो केंद्रीय मंत्री और मुख्यमंत्री गुजरात आ रहे हैं, वो पार्टी के कार्यकर्ता भी तो हैं. किसी भी राज्य में चुनाव होता है तो चुनाव प्रचार के लिए केंद्रीय मंत्री और मुख्यमंत्री जाते ही हैं.''
इसके विपरीत वरिष्ठ पत्रकार अजय उमठ का मानना है, ''गुजरात में चुनाव प्रचार के लिए इतने केंद्रीय मंत्री इससे पहले तो कभी नहीं आए थे. साल 2007 के विधानसभा चुनाव में जब तत्कालीन प्रधानमंत्री मनमोहन सिंह चुनाव प्रचार के लिए गुजरात आए थे, तब विपक्ष ने उनका मज़ाक उड़ाया था.''
अजय उमठ कहते हैं, ''तब ये कहा गया था कि गुजरात में भारतीय जनता पार्टी का मुक़ाबला करने के लिए कांग्रेस को प्रधानमंत्री को मैदान में उतारना पड़ा.''
गुजरात में कांग्रेस उपाध्यक्ष राहुल गांधी एक के बाद एक लगातार कई रैलियां कर रहे हैं. ऐसा भी देखने में आया है कि राहुल गांधी ने किसी रैली में भारतीय जनता पार्टी पर कोई आरोप लगाया और रक्षा मंत्री निर्मला सीतारमन ने उसी दिन प्रेस कॉन्फ्रेंस करके उन पर पलटवार किया.
गुजरात में 9 और 14 दिसंबर को मतदान कराया जाएगा और 18 दिसंबर को मतगणना होगी.
कुल 182 सीटों के लिए दो चरणों में चुनाव करवाए जाएंगे.
पहले चरण में 89 विधानसभा क्षेत्रों के लिए 9 दिसंबर (शनिवार) को मतदान होगा. 



क्या नरेंद्र मोदी से ज़्यादा भीड़ खींच रहे हैं हार्दिक पटेल?

गुजरात में 9 दिसंबर को पहले चरण का मतदान होना है. चुनावी प्रचार ज़ोरों पर है. रैलियों पर रैलियां हो रही हैं. 
लेकिन एक तरफ़ जहां प्रधानमंत्री नरेंद्र मोदी की रैलियों में कम लोग पहुंच रहे हैं, वहीं हार्दिक पटेल को सुनने के लिए काफ़ी भीड़ उमड़ रही है. 
राजकोट के पत्रकार कीर्तिसिंह ज़ाला ने बताया कि ''तीन दिसंबर को प्रधानमंत्री मोदी की राजकोट में रैली हुई थी, जो मुख्यमंत्री विजय रूपानी का गृह ज़िला है. लेकिन रैली में उतने लोग नहीं आए जितने पिछले हफ़्ते हार्दिक पटेल की रैली में पहुंचे थे.'' 
ज़ाला इन दोनों रैलियों में मौजूद थे.
उनके मुताबिक़, ''हार्दिक की रैली में आने वाले अपना पैसा खर्च करके उन्हें सुनने आ रहे हैं जबकि भारतीय जनता पार्टी को लोगों को आने-जाने की सुविधा देनी पड़ रही है ताकि लोग प्रधानमंत्री मोदी की रैली में आ सकें.''
जानकार बताते हैं कि ऐसा इसलिए हो रहा है क्योंकि हार्दिक उन मुद्दों पर बात करते हैं जिनसे लोगों का सीधा सरोकार है. 
हार्दिक और प्रधानमंत्री मोदी की रैली में मौजूद रहे एक और वरिष्ठ पत्रकार दर्शन देसाई का कहना है, ''हार्दिक किसानों की परेशानी और बेरोज़गारी जैसे मुद्दों पर बात कर रहे हैं, जिनसे गांव के युवाओं का सीधा जुड़ाव है क्योंकि उन्हें लगता है कि खेती में ज़्यादा मुनाफ़ा नहीं है और नौकरियां उपलब्ध नहीं हैं. इसलिए ये लोग हार्दिक पटेल का समर्थन कर रहे हैं.''
''वहीं प्रधानमंत्री मोदी में लोगों की दिलचस्पी ख़त्म हो रही है. एक मौक़े पर तो मोदी को दक्षिण गुजरात में अपनी रैली की जगह भी बदलनी पड़ी. मैंने पहले ज़माने में पीएम मोदी की वो रैलियां भी देखी हैं जिनमें ज़बरदस्त भीड़ उमड़ती थी और अब ये रैलियां भी देख रहा हूं जिनमें लोग नहीं पहुंच रहे.''
रविवार को हार्दिक पटेल ने सूरत में एक बड़ा रोड शो किया जिसमें छह विधानसभा चुनाव क्षेत्र का दौरा किया और उसके बाद सूरत के किरण चौक में एक रैली की.
सूरत के वरिष्ठ पत्रकार फ़ैसल बकीली ने बीबीसी को बताया कि, ''हार्दिक का यह रोड शो 25 किलोमीटर लंबा था, जिसके बाद उन्होंने सूरत में एक रैली की. ऐसा पहले किसी ने नहीं किया था. सड़क पर खड़े होने की जगह भी नहीं थी.''
''और उसी दिन यानी रविवार को प्रधानमंत्री मोदी ने भी भरूच में एक रैली की जिसमें कुर्सियां खाली पड़ी थीं. इसी से सब पता चल जाता है. हार्दिक की रैली में आने वाली भारी भीड़ से पता चलता है कि पाटीदार भाजपा से कितने नाराज़ हैं.''
लेकिन भारतीय जनता पार्टी को ऐसा नहीं लगता कि उनकी रैलियों में कम लोग पहुंच रहे है. 
पार्टी प्रवक्ता यमल व्यास ने बीबीसी से बातचीत में कहा कि ''प्रधानमंत्री नरेंद्र मोदी और हार्दिक पटेल के बीच कोई मुक़ाबला नहीं है. 
नरेंद्र मोदी इस देश के सबसे बड़े नेता हैं और हम उनकी रैली में पहुंच रहे लोगों की संख्या से संतुष्ट हैं. इससे पार्टी का माहौल भी काफ़ी सकारात्मक हुआ है.'' 
यमल व्यास के मुताबिक़ दक्षिण गुजरात में पीएम मोदी की रैली की जगह सुरक्षा कारणों से बदली गई थी. 
(बीबीसी हिन्दी के एंड्रॉएड ऐप के लिए 
 क्लिक करें. आप हमें 
 और 
 पर भी फ़ॉलो कर सकते हैं.)



गुजरात की चुनावी सरगर्मी में कैसे-कैसे दांव-पेंच?





गुजरात के वो गांव जहां सारे करोड़पति हैं

दक्षिण एशिया के गांव आम तौर पर कच्चे मकानों, कच्ची सड़कों  और पिछड़ेपन के लिए जाने जाते हैं. लेकिन भारत के गुजरात प्रदेश में दर्जनों ऐसे गांव हैं जिन्हें 'करोड़पतियों के गांव' कहा जाता है.
ये गांव अत्यंत खुशहाल और समृद्धि के स्तर पर कई शहरों से बेहतर हैं. यह विरोधाभास किसी को भी चकित कर सकता है कि यहां के 'ग्रामीणों' ने अरबों रुपये बैंकों में जमा कर रखे हैं.
कच्छ इलाके में बल्दिया गांव को गुजरात का सबसे धनी गांव कहा जाता है- चौड़ी सड़कें, बड़े और सुंदर मकान इस गांव की समृद्धि का परिचय देते हैं.
यहां की सुंदरता और समृद्धि किसी यूरोपीय गांव में होने का भ्रम पैदा कर सकती है.
स्थानीय पत्रकार गोविंद केराई बताते हैं, "यहां के आठ बैंकों के दो साल का डेटा अगर देखें तो इनमें डेढ़ हज़ार करोड़ रुपये जमा हैं. डाकखाने में भी लोगों ने पांच सौ करोड़ रुपये से ज़्यादा जमा कर रखे हैं."
गांव के कई मकानों में ताले पड़े हुए हैं. गांव के निवासी देवजी विजोड़िया ने बताया कि यहां के अधिकतर निवासी विदेश में रहते हैं. 
वो कहते हैं, "मैं कीनिया का हूं, सामने जो दो लोग बैठे हैं वो ब्रिटेन में रहते हैं. हम लोगों का घर वहां भी है और यहां भी. हम लोग साल में दो तीन महीने यहां आकर रहते हैं. हमारे बच्चे विदेश में ही रहते हैं."
भुज शहर के पास ऐसे कई गांव हैं जिन्हें 'करोड़पतियों का गांव' कहा जाता है. बल्दिया से कुछ ही दूरी पर है गांव माधापुर जो अपनी खुशहाली के लिए दूर-दूर तक जाना जाता है. इस गांव में नौ बैंकों की शाखाएं हैं और दर्जनों एटीएम लगे हुए हैं.
एक स्थानीय किसान खेमजी जादव ने बताया कि यहां के अधिकतर निवासी करोड़पति हैं. वो कहते हैं, "यहां सब धनवान हैं, करोड़पति हैं. लोग बाहर कमाते हैं और यहां पैसा लाते हैं."
गांव में रहने वाले अधिकतर लोग पटेल बिरादरी के हैं. बल्दिया गांव के निवासी जादव जी गरेसिया एक कंस्ट्रक्शन कंपनी के मालिक हैं. उनका परिवार पहले विदेश में था. वो बताते हैं कि यहां का पुश्तैनी पेशा खेती है. लेकिन आज की तारीख में यहां के लोग कई मुल्कों में फैले हुए हैं. 
वो कहते हैं, "इस गांव के लोग अफ्रीका, ख़ास तौर पर नैरोबी में ज़्यादा हैं. कुछ लोग ब्रिटेन में भी आबाद हैं. बहुत सारे लोग सेशैल्स में भी हैं. अब ऑस्ट्रेलिया भी जा रहे हैं."
लोगों ने बरसों तक विदेशों में मेहनत करने के बाद सफलता हासिल की और दौलत कमाई. माधापुर की गांव प्रमुख प्रमिला बेन अर्जुन पुड़िया कहती हैं कि इसके बाद भी लोगों ने गांव से अपना रिश्ता बनाए रखा है.
वो कहती हैं, "लोग अपने परिवार के साथ जाते हैं, वहां धन-दौलत कमाते हैं, लेकिन आख़िर में वो यहीं आकर रहते हैं."
इन गांवों में नौजवान कम और बड़े-बूढ़े ज़्यादा दिखाई देते हैं. एक छात्रा प्रियंका ने बताया कि गांव के अधिकतर नौजवान विदेश में हैं. 
वो कहती हैं, "मां बाप यहां आ जाते हैं. अब यहां भी हर तरह की सुविधाएं हैं. यहां भी पैसा आ गया है. इसलिए अब कुछ नौजवान यहां भी रहने लगे हैं और यहीं कारोबार कर रहे हैं."
लगभग सौ साल पहले यहां के लोगों ने व्यापार और बेहतर ज़िंदगी की तलाश में विदेशों का रुख़ किया था. वहां से वो एक बेहतर सोच और आर्थिक संपन्नता के साथ लौटे और फिर उसे आगे बढ़ाया.
ये खुशहाली सिर्फ इन्हीं गांवों तक सीमित नहीं है. यहां से लगभग बीस किलोमीटर दूर गुजरात का भुज शहर स्थित है जिसकी गिनती भारत के खुशहाल शहरों में होती है. 



गुजरात किस मामले में है सबसे पीछे

गुजरात को लेकर दावा है कि विकास के पैमाने पर ये एक सफल राज्य है और ऐसा पूर्व मुख्यमंत्री, नरेंद्र मोदी की आर्थिक नीतियों की वजह से हुआ, जोकि इस समय भारत के प्रधानमंत्री हैं. 
हक़ीक़त ये है कि राज्य की अर्थव्यवस्था मोदी के ज़माने में ज़रूरी बढ़ी थी. हालांकि ये साफ नहीं है कि मोदी की नीतियों से ऐसा हुआ. लेकिन मानव विकास सूचकांकों की जब बात आती है तो ये बाकी राज्यों के मुक़ाबले बहुत पीछे दिखाई देता है. 
गुजरात चुनावों के नतीजे आने वाले हैं और चुनाव प्रचार के दौरान विकास की गूंज भी खूब सुनाई दी. 
गुजरात चुनावों को देखते हुए भारतीय जनता पार्टी ने भी मतदाताओं को ये याद दिलाने की कोशिश की. 
प्रधानमंत्री नरेंद्र 2001 से 2014 के बीच गुजरात के मुख्यमंत्री रहे थे. 
उनके प्रधानमंत्री की उम्मीदवारी के समय जोरशोर से ये दावा किया गया कि मोदी की नीतियों की वजह से ही गुजरात किसी भी राज्य की तुलना में सबसे तेज़ विकास कर रहा था. उनकी इन नीतियों को 'मोदीनॉमिक्स' कह कर प्रचारित किया गया. 
गुजराती मतदाताओं के नाम एक चिट्ठी में मोदी ने लिखा, "गुजरात में कोई भी इलाक़ा ऐसा नहीं है जहां विकास न हो रहा हो."
लेकिन क्या गुजरात वाकई देश का सबसे तेज़ विकास करने वाला हिस्सा है? और इसकी वजह मिस्टर मोदी खुद हैं?
मोदी के राज में गुजरात ने सड़कों, ऊर्जा और जल आपूर्ति जैसे बुनियादी ढांचे में काफ़ी निवेश किया. 
ग्रामीण विकास मंत्रालय के अनुसार, साल 2000 से 2012 के बीच राज्य ने क़रीब 3,000 ग्रामीण सड़क परियोजनाओं को पूरा किया, 
इसके अलावा 2004-05 और 2013-14 के बीच प्रति व्यक्ति उपलब्ध बिजली में 41 प्रतिशत की बढ़ोत्तरी हुई. 
दूसरी तरफ़ मोदी ने फ़ोर्ड, सुज़ुकी और टाटा जैसी बड़ी कंपनियों को गुजरात में अपने प्लांट लगाने के लिए लाल फ़ीताशाही को ख़त्म कर दिया. 
और इसने गुजरात के आर्थिक विकास की चर्चित कहानी लिखी. साल 2000 और 2010 के बीच राज्य की जीडीपी 9.8 प्रतिशत रही, जबकि पूरे देश की औसत विकास दर 7.7 प्रतिशत थी. 
रेटिंग एजेंसी क्रिसिल के एक विश्लेषण के मुताबिक, हाल के समय में गुजरात के मैन्युफ़ैक्चरिंग सेक्टर ने तेज़ी से विकास किया है. 
क्रिसिल के मुख्य अर्थशास्त्री धर्मकीर्ति जोशी कहते हैं कि इसमें मोदी के 'बिज़नेस फ़्रेंडली' रवैये ने भी मदद की है. 
उनके मुताबिक, "गुजरात में मैन्युफ़ैक्चरिंग का विकास इस बात का संकेत है कि मोदी ने बेहतर निवेश का माहौल बनाकर राज्य की मदद की."
लेकिन ऑक्सफ़ोर्ड यूनिवर्सिटी की प्रोफ़ेसर डॉ निकिता सूद कहती हैं कि गुजरात की संपन्नता का श्रेय मोदी को अकेले नहीं जाता है. 
वो कहती हैं कि 'गुजरात में पहले से ही विकास की धारा मौजूद रही है.' 
ऐतिहासिक रूप से, गुजरात भारत का सबसे औद्योगिकृत राज्य रहा है और रणनीतिक रूप से ये पश्चिमी तट पर स्थित है. 
सूद कहती हैं, "यहां उद्योग, व्यापार और मजबूत आर्थिक बुनियाद का इतिहास रहा है. मोदी का श्रेय बस इतना ही है कि उन्होंने इसे नष्ट नहीं किया. लेकिन वो इसके जनक नहीं हैं."
मोदी के नेतृत्व में गुजरात ने विकास किया, लेकिन उनसे पहले भी राज्य सम्पन्न था.
सवाल ये है कि उनकी नीतियों ने राज्य के विकास की क्या वाकई में रफ़्तार बढ़ाई थी?
इसे सिद्ध करने के लिए 2001 से 2014 के बीच गुजरात और पूरे देश के औसत विकास दर के बीच अंतर को देखने ज़रूरत पड़ेगी. 
लंदन स्कूल ऑफ़ इकोनॉमिक्स प्रोफ़ेसर मैत्रीश घटक और किंग्स कॉलेज ऑफ़ लंदन के डॉ संचारी रॉय इसकी पड़ताल करते हैं. 
प्रोफ़ेसर घटक कहते हैं, "साक्ष्य इस बात की पुष्टि नहीं करते कि गुजरात के आर्थिक प्रदर्शन पर मोदी का कोई निर्णायक असर पड़ा था."
वो कहते हैं, "मोदी राज में, गुजरात की कृषि विकास दर, मोदी पूर्व भारत की तुलना में बहुत ज्यादा थी."
लेकिन कुल जीडीपी या मैन्युफ़ैक्चरिंग के लिए ये बात सही नहीं है. 
गुजरात के चुनाव प्रचार के दौरान एक नारा बहुत चर्चित हुआ- 'विकास पागल हो गया है.'
समाज के हाशिए पर पड़े उन लोगों के बीच ये काफ़ी लोकप्रिय हुआ, जो नहीं मानते कि सम्पन्नता समाज के निचले स्तरों तक पहुंची है. 
और ऐसा इसलिए, क्योंकि जब मानव विकास सूचकांक की बात आती है तो गुजरात अन्य सम्पन्न राज्यों से काफ़ी पीछे दिखाई देता है, चाहे वो ग़ैरबराबरी हो या शिक्षा और स्वास्थ्य की बात हो.
भारत के 29 राज्यों में शिशु मृत्युदर के मामले में गुजरात का स्थान 17वां है. राज्य में एक हज़ार जन्म पर 33 शिशुओं की मौत होती है, जबकि केरल, महाराष्ट्र और पंजाब में ये संख्या क्रमशः 12, 21 और 23 है. 
डिलीवरी के समय होने वाली मौतों यानि मातृ मृत्यु दर (एमएमआर) के मामले में भी गुजरात का हाल बहुत अच्छा नहीं है.
एमएमआर एक लाख जन्म में महिलाओं की मौत की संख्या को दर्शाता है.  
गुजरात में 2013-14 में यह संख्या 72 थी, जोकि 2015-16 में बढ़कर 85 हो गई. 
गुजरात में पांच साल से कम उम्र के 10 बच्चों में क़रीब चार का वज़न औसत से कम है. हालांकि पिछले दशक में ये संख्या कम हुई है लेकिन इस पैमाने पर 29 राज्यों में गुजरात का स्थान 25वां है. 
प्रोफ़ेसर घटक चेताते हैं कि गुजरात का औद्योगिक विकास का फल हर किसी तक नहीं पहुंच रहा है. 
उनके मुताबिक, "जबतक ये उद्योग लेबर मार्केट में ऊंचा रोजग़ार सृजन और ऊंचे वेतन को पैदा नहीं करते या ग़रीबों के लिए सामाजिक कल्याण पर खर्च को नहीं बढ़ाया जाता, असली विकास के नतीजे नहीं मिलेंगे."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात और हिमाचल में 'भाजपा सरकार'

बीबीसी हिंदी डॉट कॉम का लाइव अपडेट अब यहीं समाप्त होता है. गुजरात और हिमाचल प्रदेश के चुनाव के नतीजों और इससे जुड़ी ख़बरों के लिए www.bbchindi.com पर आते रहिए. अब मुझे यानि पंकज प्रियदर्शी को अनुमति दीजिए, नमस्कार.
गुजरात - कुल परिणाम घोषित: 154, भाजपा: 80, कांग्रेस: 70, एनसीपी: 1, अन्य - 3 
हिमाचल प्रदेश- कुल परिणाम घोषित: 35, भाजपा: 21, कांग्रेस: 12, सीपीएम: 1, अन्य: 1
योगेंद्र यादव ने दो दिन पहले अपने आंकलन में कांग्रेस के जीतने की संभावना जताई थी. योगेंद्र यादव ने अब चुनावी नतीजों के आने पर कहा, ''मैं अपने आंकलन के लिए माफी मांगता हूं. ईवीएम को दोष देना ठीक नहीं है. गलतियों को स्वीकार करना और उनसे सीखना चाहिए.''
जिग्नेश मेवाणी ने ट्वीट किया, ''नफरत फैलाने नहीं मोहब्बत लुटाने आया हूं, मन की बात नहीं जनता की बात सुनने आया हूं.'' 
कांग्रेस अध्यक्ष राहुल गांधी ने ट्वीट किया, ''कांग्रेस पार्टी अपनी हार स्वीकार करती है और दोनों राज्यों में सरकार को बधाई देती है. मैं हिमाचल प्रदेश और गुजरात के लोगों को उनके प्यार के लिए धन्यवाद कहता हूं.''
गुजरात चुनाव के नतीजे आने पर बीजेपी के बारे में क्या कहती हैं गुजरात की महिलाएं? 
 मुद्दों पर भारी पड़े नरेंद्र मोदी. 
.
 गुजरात में विधानसभा की 127 सीटों के नतीजे आ गए हैं. भाजपा ने 66 सीटों पर जीत हासिल की है, जबकि कांग्रेस ने 57 सीटें जीती हैं.
 गुजरात और हिमाचल के चुनावी नतीजे पर बीजेपी अध्यक्ष अमित शाह ने कहा----
हार्दिक पटेल ने ट्विटर पर लिखा, ''बीजेपी को जीत के लिए अभिनंदन नहीं दूंगा.'' 
FB LIVE: जीत के बाद मीडिया से मुखातिब हो रहे हैं अमित शाह 
जिग्नेश मेवाणी ने अपनी जीत पर लिखा, ''वडगाम की जनता का और कार्यकर साथियों का सच्चे दिल से आभार. आपका सच्चा साथी, विधायक वडगाम.'' 
हिमाचल प्रदेश- कुल परिणाम घोषित: 20, भाजपा: 11, कांग्रेस: 8
गुजरात- कुल परिणाम घोषित: 112, भाजपा: 58, कांग्रेस: 50
राजकोट की चारों सीटों (पूर्व, पश्चिम, ग्रामीण, दक्षिण) पर भाजपा आगे चल रही है. 
कांग्रेस के समर्थन से निर्दलीय उम्मीदवार के तौर पर लड़ने वाले जिग्नेश मेवाणी गुजरात की वडगाम सीट से  चुनाव जीत गए हैं. 
गुजरात की 104 विधानसभा सीटों के परिणाम घोषित. भाजपा के खाते में 53 सीटें तो कांग्रेस ने 47 सीटों पर जीत दर्ज की.
गुजरात के मुख्यमंत्री विजय रूपाणी ने ट्वीट किया, ''आपकी शुभेच्छाओं के लिए बहुत-बहुत धन्यवाद.''
मोदी ने लिखा, ''गुजरात और हिमाचल प्रदेश के चुनावी परिणाम ये बताते हैं कि गुड गवर्नेंस और विकास की राजनीति को लोगों का तगड़ा समर्थन हासिल है. मैं इन राज्यों में बीजेपी कार्यकर्ताओं की मेहनत को सलाम करता हूं. मैं गुजरात और हिमाचल के लोगों का बीजेपी में यकीन करने के लिए धन्यवाद करता हूं.''
पीएम नरेंद्र मोदी ने ट्विटर पर लिखा, ''हिमाचल प्रदेश में लहराया कमल, विकास की हुई भव्य जीत.''
गुजरात में 87 सीटों के परिणाम घोषित. भारतीय जनता पार्टी ने 45 सीटों पर जीत दर्ज की है तो कांग्रेस के खाते में 39 सीटें गई हैं.
FB LIVE: चुनाव नतीजों के बीच डॉ. शकील अहमद (कांग्रेस), शाहनवाज़ हुसैन (बीजेपी) और मोहम्मद सलीम (सीपीएम) से बात कर रहे हैं बीबीसी संवाददाता इक़बाल अहमद और साथ हैं बीबीसी हिंदी सेवा के संपादक मुकेश शर्मा. 
हार्दिक पटेल ने पत्रकारों से बातचीत में कहा.......
गुजरात: घोषित परिणाम: 73 सीटें, भाजपा: 39, कांग्रेस: 32
 हिमाचल प्रदेश- घोषित परिणाम: 13 सीटें, भाजपा-8, कांग्रेस-4.
हार्दिक पटेल ने जो कहा-------
हार्दिक पटेल ने पत्रकारों से बातचीत में कहा, ''ईवीएम टैंपरिंग बड़ा मुद्दा है.'' 
हार्दिक पटेल की पत्रकारों से बातचीत  
संजय निरुपम ने कांग्रेस की जीत के पक्ष में किया अपना एक पुराना ट्वीट री-ट्वीट करते हुए लिखा, ''मैं अब भी इस ट्वीट पर कायम हूं. अगर ईवीएम से छेड़छाड़ न हुई होती तो रिजल्ट कांग्रेस के पक्ष में होता.''
गुजरात की 63 सीटों के परिणाम घोषित. भाजपा ने 35 सीटों पर जीत दर्ज की, कांग्रेस के खाते में 26 सीटें.
 68 सीटों वाली हिमाचल प्रदेश विधानसभा की 10 सीटों के परिणाम घोषित. भाजपा के खाते में 6 सीटें गई हैं तो राज्य में सत्तारूढ़ कांग्रेस ने 3 सीटों पर जीत दर्ज की है.
केंद्रीय मंत्री मुख्तार अब्बास नकवी ने लिखा, ''एक तरफ विकास का मजाक उड़ाने वाले लोग थे, दूसरी तरफ विकास का मिजाज़ रखने वाले. जनता ने विकास का मजाक उड़ाने वालों का मिजाज़ ठीक किया और विकास के प्रति विश्वास दिखाया.''
गुजरात की 50 सीटों के नतीज़े घोषित. 27 सीटों पर जीत के साथ भाजपा को 97 सीटों पर बढ़त. कांग्रेस के 21 उम्मीदवारों ने जीत दर्ज की, इनके अलावा वो 58 सीटों पर आगे चल रही है. 
जब राहुल गांधी ने गुजरातियों से कहा - "मेरा रिश्ता आपके साथ बन गया...बात ख़त्म"
बिहार के सीएम नीतीश कुमार ने मोदी और अमित शाह को दी बधाई 
FB LIVE: गुजरात नतीजों के बीच अहमदाबाद में कांग्रेसी नेता मनीष दोशी और समर्थकों से बातचीत कर रहे हैं बीबीसी हिन्दी रेडियो के संपादक राजेश जोशी.
FB LIVE: अहमदाबाद के कॉरपोरेटनगर में युवाओं से बात कर रही हैं बीबीसी संवाददाता दिव्या आर्य.
 एक निजी चैनल से बात करते हुए यूपी के पूर्व सीएम अखिलेश यादव ने कहा, ''हम विपक्ष के लोगों को बीजेपी से सावधान रहना होगा.''
शरद यादव ने ट्विटर पर लिखा, ''गुजरात विधानसभा चुनावों में सीटों में बेहतर सुधार के लिए राहुल गांधी और कांग्रेस को बधाई.''
कमलनाथ ने एक निजी चैनल से कहा, ''बीजेपी का गढ़ गुजरात है. पीएम के गृहक्षेत्र में अगर बीजेपी पिछले चुनाव के मुकाबले कम सीट लाई है तो ये विकास के किए जा रहे दावों को गलत साबित करते हैं. पिछली बार की तुलना में कांग्रेस ने राज्य में काफी बढ़ोत्तरी हुई है.''
गुजरात
32 सीटों के नतीजे घोषित. 15 भाजपा के पास, 15 कांग्रेस के खाते में. एनसीपी और भारतीय ट्राइबल पार्टी के पास एक-एक सीट.
वरिष्ठ पत्रकार शिवम विज़ से बात कर रहे हैं बीबीसी संवाददाता अंकुर जैन और प्रियंका दुबे.
अल्पेश ठाकोर राधनपुर सीट से आगे चल रहे हैं. भाजपा के सुरेशभाई धनजीभाई पटेल ने मणिनगर सीट और भरतभाई किकुभाई पटेल ने वलसाड जीत ली है. मेहसाणा से उपमुख्यमंत्री नितिन पटेल आगे चल रहे हैं. मुख्यमंत्री विजय रूपाणी राजकोट (पश्चिम) सीट से आगे चल रहे हैं. वडगाम सीट से जिग्नेश मेवाणी आगे चल रहे हैं.
जीत के बाद जिग्नेश मेवाणी ने दिखाया विक्ट्री सिंबल 
गुजरात की 26 सीटों के नतीज़े घोषित. भाजपा के पक्ष में 13 सीटें तो कांग्रेस के खाते में 12 सीटें गईं हैं.
 VIDEO: बीजेपी समर्थकों ने अहमदाबाद में लगाए हार्दिक विरोधी नारे
बीजेपी सांसद शत्रुघ्न सिन्हा ने ट्विटर पर गुजरात, हिमाचल चुनावों में जीत का श्रेय पीएम मोदी और अमित शाह को दिया. शत्रुघ्न सिन्हा ने आगे लिखा, ''हमें सदभावना दिखाते हुए कांग्रेस और नए अध्यक्ष राहुल गांधी को भी बधाई देनी चाहिए, जिनकी परफॉर्मेंस ने एग्जिट पोल के आंकलन को पार किया.''
 गुजरात चुनाव के नतीजे और कीर्तीश का कार्टून.
गुजरात की जिन 21 सीटों के नतीजे घोषित हुए हैं, उनमें 11 भाजपा ने जीती है, कांग्रेस के 9 उम्मीदवारों के पक्ष में नतीजे घोषित हुए हैं. कांग्रेस के मुस्लिम उम्मीदवार शेख गियासुद्दीन हबीबुद्दीन ने दरियापुर से जीत दर्ज की है.
केंद्रीय मंत्री सुरेश प्रभु और गोवा के मुख्यमंत्री मनोहर पर्रिकर ने गुजरात चुनाव में जीत की बधाई मोदी, अमित शाह और विजय रुपाणी को दी.
 जश्न में डूबे बीजेपी समर्थक और नेता...
गुजरात की 17 सीटों के नतीजे घोषित कर दिए गए हैं. भाजपा के खाते में नौ सीटें गई हैं तो कांग्रेस ने 7 सीटों पर जीत दर्ज की है. एनसीपी का भी एक उम्मीदवार चुनाव जीता है.
गुजरात और हिमाचल के ताज़ा आंकड़े....
जीत की खुशी में गुजरात से दिल्ली आया ये 'लिटिल मोदी'
: FB LIVE: दिल्ली में कांग्रेस मुख्यालय में कार्यकर्ताओं से बात कर रहे हैं बीबीसी संवाददाता ज़ुबैर अहमद
: कांग्रेस की सोशल मीडिया टीम की हेड दिव्या स्पंदना ने बीजेपी को बधाई दी. लिखा- हमने अभी तक हार नहीं मानी है. 
AAP नेता कुमार विश्वास ने ट्विटर पर लिखा, ''आज के चुनावी परिणाम का एक सबक ये भी है कि भारतीय राजनीति में संवाद-संघर्ष का वक्त लौट रहा है. चरण पादुका और चौकड़ी राजनीति का वक्त ढल रहा है.''
सूरत में बीजेपी कार्यकर्ता ऐसे मना रहे हैं जीत का जश्न
हरियाणा के सीएम मनोहर लाल ने ट्विटर पर लिखा, 
गुजरात में पांच सीटों के नतीजे आ गए हैं. अंबरगांव, महुवा, मणिनगर और पोरबंदर, इन चार सीटों पर भाजपा उम्मीदवारों की जीत हुई है. माहुधा से कांग्रेस का उम्मीदवार जीता है.
कांग्रेस प्रवक्ता शकील अहमद ने एक निजी चैनल से बात करते हुए कहा, ''स्मृति ईरानी राहुल के खिलाफ बोल रही हैं. वो शायद भूल गईं हैं कि वो राहुल गांधी से चुनाव हार चुकी हैं. वो खुद कोई चुनाव नहीं जीती हैं.''
यूपी के मुख्यमंत्री योगी आदित्यनाथ ने कहा, ''गुजरात और हिमाचल में जीत के लिए पीएम मोदी और अमित शाह को बधाई. ये जीत साबित करती है कि मोदी का नेतृत्व यशस्वी है. आर्थिक महाशक्ति के तौर पर स्थापित करने के पीएम मोदी के जो कदम हैं, देश ने उन्हें स्वीकार किया है.''
केंद्रीय मंत्री स्मृति ईरानी ने कहा, ये उन नागरिकों की जीत है, जिन्होंने विकास में यकीन दिखाया है.
बीजेपी कर्नाटक के अध्यक्ष बीएस येदियुरप्पा ने लिखा, ''गुजरात और हिमाचल में बीजेपी को स्पष्ट बहुमत पीएम मोदी की पॉलिसी और सुधारों पर मुहर है.''
हिमाचल प्रदेश में किन पार्टियों को कितने प्रतिशत वोट मिले.
FB LIVE: अहमदाबाद के नवरंगपुरा में राजनीतिक विश्लेषक अच्युत याग्निक से बात कर रहे हैं बीबीसी संवाददाता विनीत खरे
बीजेपी सांसद महेश गिरी ने लिखा, ''हिमाचल और गुजरात में भारी जीत की बीजेपी कार्यकर्ताओं को बधाई. ये पीएम मोदी के विकास के एजेंडे और अध्यक्ष अमित शाह के नेतृत्व की जीत है.''
हिमाचल प्रदेश में तीन सीटों के नतीजे घोषित कर दिए गए हैं. भाजपा के किशोरी लाल ने अन्नी सीट और सुरेश भारद्वाज शिमला से विजयी रहे हैं. 
गुजरात से दूसरा नतीजा कांग्रेस के पक्ष में गया है. कांग्रेस के इंद्रजीत सिंह नटवर सिंह परमार ने माहुधा की सीट जीत ली है. 
गुजरात में किसको कितने वोट मिले.
AAP नेता कुमार विश्वास ने जिग्नेश मेवाणी को बधाई देते हुए लिखा, 
FB LIVE: गांधीनगर में बीजेपी की महिला कार्यकर्ताओं से बात कर रहे हैं बीबीसी संवाददाता रॉक्सी गागड़ेकर
बीजेपी समर्थकों में उत्साह, बोले- मोदी क्या चीज है...मोदी हीरा है
68 सीटों वाली हिमाचल प्रदेश विधानसभा की 41 सीटों पर भाजपा आगे चल रही है. कांग्रेस को 22 सीटों पर बढ़त. पांच सीटों पर अन्य आगे.
 हिमाचल प्रदेश और गुजरात की सभी विधानसभा सीटों के रुझान सामने आ गए हैं. हालांकि अभी दोनों ही राज्यों की केवल एक-एक सीट का नतीजा घोषित किया गया है.
बीजेपी सांसद मनोज तिवारी ने कहा, ''नतीजे बताते हैं कि विकास पागल नहीं होता. विकास का मज़ाक नहीं उड़ाना चाहिए.
गुजरात की पोरबंदर सीट का नतीज़ा आया है. ये सीट भारतीय जनता पार्टी के बाबूभाई भीमाभाई बोखरिया ने जीती है.
एग्जिट पोल: ताकि सनद रहे....
गुजरात का पहला नतीजा भाजपा के पक्ष में गया है. 182 सीटों वाली विधानसभा के पूरे रुझान मिल गए हैं. भाजपा 104 पर आगे, कांग्रेस को 72 सीटों पर बढ़त.
केंद्रीय मंत्री गिरिराज सिंह ने कहा, 'जेएनयू में बीफ पार्टी और गुजरात में जनेऊ. गुजरात की जनता ने राहुल गांधी को सबक दिला दिया. ये राहुल की हार है.'
गुजरात की पूर्व मुख्यमंत्री आनंदीबेन पटेल ने कहा, 'बीजेपी को हराने में जुटे थे तीन युवा. ये पीएम मोदी के नेतृत्व की जीत है.'
FB LIVE: दिल्ली में बीजेपी उपाध्यक्ष श्याम जाजू और बीजेपी समर्थकों से बात कर रही हैं बीबीसी संवाददाता सरोज सिंह 
दिल्ली में बीजेपी कार्यालय में जश्न का माहौल. देखिए वीडियो.
मज़बूत स्थिति में भाजपा.
पत्रकार निखिल वाग्ले लिखते हैं, ''बीजेपी के लिए संदेश है. लोगों को हल्के में न लें. गांवों के मुद्दे भी देखिए. लंबे वक्त तक मोदी आपको नहीं बचा सकते. 100 सीटों से पार पहुंचने पर मोदी को मणिशंकर अय्यर को शुक्रिया कहना चाहिए.''
पत्रकार शेखर गुप्ता ने लिखा, ''बीजेपी की चुनावी मशीन चालू है. लेकिन ड्राइविंग सीट पर बैठे शख्स के लिए गुजरात एक चेतावनी की तरह है.''
68 सदस्यों वाली हिमाचल प्रदेश विधानसभा की 65 सीटों के रुझान अभी तक मिले हैं. हिमाचल की कसुमप्टी सीट कांग्रेस के अनिरुद्ध सिंह ने जीत ली है.
गुजरात से 181 सीटों के रुझान अभी तक प्राप्त हुए हैं. भाजपा 101 सीटों पर आगे चल रही है तो कांग्रेस को 74 सीटों पर बढ़त. अन्य 6 सीटों पर आगे.
हिमाचल प्रदेश से पहला नतीजा आ गया है. ये कांग्रेस के पक्ष में गया है. भाजपा यहां 40 सीटों पर आगे चल रही है, कांग्रेस 22 पर आगे.
कांग्रेस के टिकट पर चुनाव लड़ रहे अल्पेश ठाकुर राधनपुर सीट से आगे चल रहे हैं. मणिनगर से भाजपा के सुरेशभाई धनजीभाई पटेल आगे चल रहे हैं. वलसाड से भाजपा के भरतभाई किकुभाई पटेल आगे. मेहसाणा से उपमुख्यमंत्री नितिन पटेल आगे चल रहे हैं.
 FB LIVE: गुजरात के 'डायमंड सिटी' सूरत में लोगों से बात कर रहे हैं बीबीसी संवाददाता सलमान रावी
भाजपा कार्यकर्ताओं में उत्साह की लहर.
जम्मू कश्मीर के पूर्व मुख्यमंत्री उमर अब्दुल्ला ने लिखा, ''गुजरात में कांग्रेस की स्थिति बहुत खराब नहीं रही और ये वो ज़ोरदार जीत भी नहीं है, जो बीजेपी ने चाही थी.''
गुजरात से अभी तक जिन 175 सीटों के रुझान मिले हैं, उनमें भाजपा ने 100 सीटों पर बढ़त बना ली है. कांग्रेस को अभी तक 69 सीटों पर ही बढ़त मिल पाई है. छह सीटों पर अन्य उम्मीदवार आगे चल रहे हैं. मुख्यमंत्री विजय रूपाणी राजकोट (पश्चिम) सीट पर आगे.
FB LIVE: गांधीनगर में बीजेपी दफ्तर से बीबीसी संवाददाता रॉक्सी गागड़ेकर 
ट्विटर पर AAP नेता कुमार विश्वास ने लिखा
 गुजरात चुनाव की मतगणना के शुरुआती रुझानों के बाद कैसी है बीजेपी नेता विजय रूपाणी की स्थिति?
संसद पहुंच पीएम मोदी ने विक्ट्री का निशान दिखाया.
 केंद्रीय गृहमंत्री राजनाथ सिंह ने कहा, "गुजरात और हिमाचल में बीजेपी सरकार बनाएगी. नतीजे मोदी के नेतृत्व पर मुहर है."
हिमाचल प्रदेश की 61 सीटों के रुझान मिले. भाजपा 37 सीटों पर आगे, कांग्रेस को 21 सीटों पर बढ़त, अन्य तीन सीटों पर आगे.
गुजरात से 173 सीटों के रुझान मिले. भाजपा 98 पर आगे, कांग्रेस को 70 पर बढ़त. अन्य पांच सीटों पर आगे.
हिमाचल प्रदेश के मुख्यमंत्री वीरभद्र सिंह अर्की सीट से आगे चल हैं तो पूर्व मुख्यमंत्री और भाजपा के कद्दावर नेता प्रेम कुमार धूमल सुजानपुर सीट से पीछे चल रहे हैं.
FB LIVE: गुजरात चुनाव के शुरुआती रुझानों के बीच अहमदाबाद विश्वविद्यालय में छात्रों से बात कर रही हैं बीबीसी संवाददाता दिव्या आर्या.
कांग्रेस दफ्तर में छाई ख़ामोशी
गांधीनगर में भाजपा दफ्तर में समर्थकों की भीड़.
गुजरात से अभी तक जिन 167 सीटों के रुझान मिले हैं, उनमें 97 पर भाजपा आगे चल रही है. कांग्रेस को 64 सीटों पर बढ़त है. अभी तक गुजरात की एक भी सीट का नतीज़ा नहीं आया है. ये आकड़ें केवल रुझान हैं. 
बीबीसी संवाददाता समीर हाशमी लिखते हैं, ''जैसे-जैसे गुजरात में बीजेपी बहुमत की तरफ बढ़ रही है, शेयर बाज़ार बेहतर स्थिति में आ रहा है.''
मुख्यमंत्री विजय रूपाणी राजकोट (पश्चिम) सीट से आगे चल रहे हैं. वडगाम सीट से जिग्नेश मेवाणी आगे चल रहे हैं.
FB LIVE: गुजरात चुनाव के नतीजे पर वरिष्ठ पत्रकार स्मिता गुप्ता से बात कर रही हैं सरोज सिंह.
गुजरात से 163 सीटों के रुझान मिले. भाजपा 94 पर आगे, कांग्रेस को 64 पर सीटों पर बढ़त.
हिमाचल प्रदेश में भाजपा को 35 सीटों पर बढ़त. कांग्रेस 21 सीटों पर आगे.
गुजरात से 157 सीटों के रुझान मिले. भाजपा 86 पर आगे, कांग्रेस को 66 पर बढ़त. 
सुबह 10 बजे, गुजरात- हिमाचल का हाल
FB LIVE: अहमदाबाद के मुस्लिम बहुल इलाके जुहापुरा में लोगों से बात कर रहे हैं बीबीसी संवाददाता विनीत खरे.
 गुजरात से जैसे-जैसे रुझान बढ़ रहे हैं, वैसे-वैसे सत्तारूढ़ भाजपा की बढ़त भी. फिलहाल भाजपा 78 सीटों पर आगे और कांग्रेस 64 पर.
गुजरात और यूपी की राजनीति कैसे अलग है?
हिमाचल प्रदेश से अभी तक जिन 52 सीटों के रुझान मिले हैं, उनमें 30 पर भाजपा आगे चल रही है जबकि राज्य में सत्तारूढ़ कांग्रेस को 21 सीटों पर ही बढ़त मिल पाई है.
गुजरात से 141 सीटों के रुझान मिले. भाजपा 77 पर आगे, कांग्रेस को 59 सीटों पर बढ़त.
VIDEO: कांग्रेस दफ्तर के बाहर क्या है हाल?
अब क्या कहते हैं गुजरात के रुझान 
गुजरात से 132 सीटों के रुझान मिल गए हैं. भाजपा की बढ़त बढ़ती हुई दिख रही है. फिलहाल राज्य में सत्तारूढ़ भाजपा 73 सीटों पर आगे चल रही है तो कांग्रेस 56 पर आगे. 
गुजरात चुनावों की मतगणना जारी, क्या कहते हैं स्थानीय व्यापारी?
हिमाचल प्रदेश पर एक निगाह.
हिमाचल प्रदेश में जिन 43 सीटों के रुझान मिले हैं, उनमें 27 पर भाजपा को बढ़त तो कांग्रेस 15 सीटों पर आगे.
 गुजरात से 123 सीटों के रुझान मिले. भाजपा 65 सीटों पर आगे तो कांग्रेस को 56 सीटों पर बढ़त. एनसीपी और भारतीय ट्राइबल पार्टी को एक-एक सीट पर बढ़त.
हिमाचल प्रदेश से 37 सीटों के रुझान अभी तक मिले हैं. भाजपा 22 सीटों पर आगे चल रही है और सत्तारूढ़ कांग्रेस को अभी तक 14 सीटों पर बढ़त मिल पाई है. 
गुजरात से मिल रहे रुझान का दायरा बढ़ा. जिन 109 सीटों के रुझान अभी तक मिले हैं, उनमें 56 पर भाजपा आगे चल रही है तो कांग्रेस को 50 सीटों पर बढ़त.
शुरुआती रुझानों में एग्ज़िट पोल की हार
 कांग्रेस पार्टी दफ्तर के बाहर राहुल गांधी के प्रशंसकों की भीड़.
हार्दिक पटेल ने शुरुआती रुझानों पर टिप्पणी करने से इनकार किया. 
गुजरात में 89 सीटों के रुझान मिले. भाजपा 48 सीटों पर आगे चल रही है. कांग्रेस को 40 सीटों पर बढ़त.
गुजरात और हिमाचल प्रदेश विधानसभा चुनाव की मतगणना के बीच सेंसेक्स में भारी गिरावट. बीएसई में 600 से ज़्यादा अंकों की गिरावट. निफ्टी में 200 से ज़्यादा अंकों की कमी.
अभय कुमार दुबे लिखते हैं, ''मुझे लगता है एक्जिट पोल का भट्टा बैठ गया है. अब आगे देखना है किस किस का भट्टा बैठता है.''
गुजरात से 67 सीटों के रुझान मिलें हैं. भाजपा 37 सीटों पर आगे चल रही है. कांग्रेस को 30 सीटों पर बढ़त.
 हिमाचल प्रदेश से अभी तक जिन 8 सीटों के रुझान मिले हैं, उनमें भाजपा को 3 पर बढ़त हासिल, जबकि कांग्रेस 4 सीटों पर आगे.
सवेरे नौ बजे सूरत में भाजपा मुख्यालय का हाल.
गुजरात में 45 सीटों के रुझान मिले. भाजपा 24 पर आगे और कांग्रेस को 21 सीटों पर बढ़त.
तहसीन पूनावाला लिखते हैं, ''गुजरात में फिलहाल आगे है. उम्मीद है ये आखिर तक कायम रहे.''
गुजरात से 35 सीटों के रुझान मिले. भाजपा 17 पर आगे, कांग्रेस 18 पर आगे चल रही है.
जम्मू कश्मीर के पूर्व मुख्यमंत्री उमर अब्दुल्लाह ने ट्वीट किया, ''गुजरात में मोदी के 41 रैली करने के बाद अगर बीजेपी स्पष्ट जीत हासिल नहीं करती है तो ये पार्टी के लिए चिंता करने वाली बात होगी''
हिमाचल प्रदेश से शुरुआत रुझान आने लगे हैं. जिन दो सीटों का रुझान मिला है, उनमें एक पर भाजपा आगे है तो एक पर कांग्रेस.
23 सीटों के रुझान मिले. भाजपा 10 पर आगे 13 पर कांग्रेस आगे चल रही है.
गुजरात में नए रुझान मिलने शुरू हो गए हैं. अब तक 13 सीटों के रुझान मिले हैं. चुनाव आयोग के मुताबिक़ 7 पर भाजपा आगे है और 6 पर कांग्रेस.
गुजरात चुनाव के नतीजों पर क्यों टिकी चीन की नज़र? 
चुनाव आयोग के मुताबिक़ भाजपा गुजरात में 6 सीटों पर आगे चल रही है और कांग्रेस 3 सीटों पर.
गुजरात में फिलहाल चार सीटों के रुझान मिले हैं. दो पर कांग्रेस आगे चल रही है तो दो पर भाजपा.
गुजरात का पहला रुझान मिला. चुनाव आयोग के मुताबिक़ कांग्रेस एक सीट पर आगे.
हिमाचल प्रदेश में भाजपा और कांग्रेस ने सभी 68 सीटों पर अपने उम्मीदवार उतारे हैं. हिमाचल प्रदेश में मुख्यमंत्री वीरभद्र सिंह और प्रेम कुमार धूमल समेत 337 उम्मीदवारों का भविष्य दांव पर है.
मुख्य निर्वाचन आयुक्त अचल कुमार जोटी ने कहा है कि गुजरात के हर मतदान केंद्र पर वीवीपीएटी व्यवस्था अमल में लाई गई है. इसके जरिए वोटर ये देख सकता है कि उसका वोट किस उम्मीदवार के पक्ष में गया.
मोदी के 'गुजरात मॉडल' का सच क्या है? 
गुजरात और हिमाचल प्रदेश विधानसभा चुनाव की मतगणना का काम जारी. शुरुआत में पोस्टल बैलट की गिनती की जा रही है.
 गुजरात के चुनावी बिगुल से निकली कैसी आवाज़ें. देखिए वीडियो.
गुजरात की राजनीति में स्वामीनारायण संप्रदाय की भूमिका? 
राहुल गांधी ने इस बार गुजरात में धुँआधार प्रचार किया है.
कांग्रेस प्रवक्ता ब्रजेश कलप्पा ने ट्वीट किया, ''कांग्रेस बहुत सकरात्मक बदलाव के दरवाज़े पर खड़ी है.''
गुजरात भारत के उन राज्यों में है जहाँ शहरी सीटों की संख्या अन्य राज्यों की तुलना में काफ़ी अधिक है, मिसाल के तौर पर अकेले अहमदाबाद में 21, सूरत शहर में 16 सीटें हैं बडौदा में 10 तो राजकोट में 8 भावनगर में 7 असेंबली सीटें हैं. 
राजनीतिक लड़ाई जब व्यक्तिगत बन गई: देखिए वीडियो.
चुनाव आयोग के मुताबिक़ अभी तक कहीं के रूझान हासिल नहीं हुए हैं.
गुजरात में दो चरणों में 9 और 14 दिसंबर को मतदान हुआ था.
: बीबीसी हिंदी के इस विशेष लाइव पन्ने में आपका स्वागत है. गुजरात और हिमाचल प्रदेश के चुनावी नतीजे से जुड़ी हर ख़बर पहुँचाने के लिए हम आपके साथ मौजूद हैं. आपके साथ मैं हूँ पंकज प्रियदर्शी और मेरे साथ हैं भरत शर्मा, विभुराज और विकास त्रिवेदी.
गुजरात में विधानसभा की 182 सीटें हैं, जबकि हिमाचल में 68 सीटें हैं. गुजरात में पिछले 22 वर्षों से भाजपा की सरकार हैं, जबकि हिमाचल में पिछले पाँच वर्षों से कांग्रेस की सरकार है.



गुजरात चुनाव के नतीजों पर क्यों टिकी चीन की नज़र?

जिस राज्य ने नरेंद्र मोदी को बतौर नेता स्थापित किया, अगले पांच साल के लिए उसकी कमान किसके हाथ में रहेगी, इस बात का फ़ैसला सोमवार दोपहर हो जाएगा.
देश भर की निगाहें इन्हीं नतीजों पर टिकी हैं. गुजरात को लेकर किस कदर दिलचस्पी है, ये इस बात से पता चलता है कि इसी दिन हिमाचल प्रदेश के नतीजे भी आने हैं, लेकिन उसका ज़िक्र ज़रा सा है. 
और ऐसा नहीं कि गुजरात पर सिर्फ़ देश की नज़र है. भारत के पड़ोसी देश भी इसमें दिलचस्पी दिखा रहे हैं. गुजरात के चुनाव प्रचार में पाकिस्तान का ज़िक्र आया, लेकिन इनके नतीजों में चीन काफ़ी उत्सुकता दिखा रहा है.
चीन की कम्युनिस्ट पार्टी के मुखपत्र '
 इसी तरफ़ इशारा करता है.
इसमें लिखा गया है, ''भारत के गुजरात राज्य में गुरुवार को दूसरे दौर का चुनाव संपन्न हुआ और चीन में कई जानकार इस पर पैनी निगाह टिकाए हैं, जिसके नतीजे सोमवार को आने हैं.''
''गुजरात चुनाव प्रधानमंत्री नरेंद्र मोदी के सुधारवादी एजेंडे को लेकर भारतीय मतदाताओं के रुख़ की अग्निपरीक्षा है. और भारत के साथ चीन की बढ़ती राजनीतिक नज़दीकियों की वजह से ये चीन के लिए गंभीर चिंता का विषय है.''
''मोदी की भारतीय जनता पार्टी गुजरात में चुनावी हार से बचने के लिए गंभीर कोशिश कर रही है. साल 2014 में प्रधानमंत्री बनने से पहले मोदी इसी राज्य में 13 बरस मुख्यमंत्री रहे हैं.''
''मोदी के 'मेक इन इंडिया' जैसे अभियान और जीएसटी जैसे आर्थिक सुधारों को 'गुजरात के विकास मॉडल' को आगे बढ़ाने वाला कहा जाता है जिसके बारे में मोदी ने कहा था कि वो देश में भी इसे लागू करेंगे.''
''हालांकि नरेंद्र मोदी के सुधारों को दूसरे राजनीतिक दलों और कुछ अर्थशास्त्रियों की आलोचना का भी सामना करना पड़ा लेकिन 'गुजरात मॉडल' की समीक्षा करने में सबसे दक्ष गुजरात की जनता है.''
''चुनाव के नतीजे जो भी आएं, मोदी के सुधारवादी एजेंडे को लागू करने से जुड़ी जनता की राय पर इसका काफ़ी असर होगा. चीन के निवेश में इज़ाफ़ा हुआ है और साल 2016 में भारत में उसका प्रत्यक्ष निवेश पिछले साल से कहीं ज़्यादा बढ़ा है.''
''भारत के आर्थिक सुधारों से जुड़ी संभावना शियोमी और ओप्पो जैसी भारत में काम करने वाली चीनी कंपनियों से सीधी जुड़ी है.'' 
''अगर भाजपा, गुजरात चुनावों में धमाकेदार जीत दर्ज करती है तो मोदी सरकार आर्थिक सुधारों को लेकर और आक्रामक होगी और भारत की तरह चीन की कंपनियों को भी बदलाव दिखेंगे.''
''लेकिन अगर दूसरी तरह से देखें और गुजरात में भाजपा हारती है तो ये उन आर्थिक सुधारों के लिए बड़ा झटका साबित होगा, जो मोदी सरकार ने शुरू किए हैं.'' 
''ये भी संभव है कि गुजरात में भाजपा की हार का असर दूसरे राज्यों के मतदाताओं पर भी पड़े और किसी बड़े असर से बचने के लिए मोदी के आर्थिक सुधारों को बीच में ही छोड़ दिया जाए.''
''अगर भाजपा गुजरात चुनाव जीतने में कामयाब रहती है लेकिन उसके बहुमत पर असर पड़ता है तो भारत के सुधारों को लेकर संकट के बादल देखने को मिल सकते हैं.''
''गुजरात में भाजपा की हार की आशंका पर बाज़ार में डर भारत के आर्थिक सुधारों में कमी को रेखांकित करता है.''
''लोगों को इस बात पर संदेह है कि इन सुधारों से देश के छोटे कारोबारियों और आम लोगों को फ़ायदा नहीं मिल रहा. सरकार को रास्ता निकालना चाहिए कि इन सुधारों से आम लोगों का समर्थन मिले.''
''चीन को भाजपा के गुजरात अभियान पर करीबी नज़र रखनी चाहिए. भारत में काम करने वाली कंपनियों को लंबी अवधि में आर्थिक नीतियों में संभावित बदलावों और अगले हफ़्ते नतीजों के ऐलान के बाद भारत के फ़ाइनेंशियल बाज़ारों में उथल-पुथल के लिए तैयार रहना चाहिए.''
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात चुनावः मुस्लिम उम्मीदवार जिन्होंने जीत दर्ज की

गुजरात के विधानसभा चुनावों में कुल चार मुस्लिम उम्मीदवारों ने जीत दर्ज की है. पिछले चुनाव में दो मुस्लिम उम्मीदवार विधानसभा पहुंचे थे.
जीत दर्ज करने वाले सभी उम्मीदवार कांग्रेस से हैं. कांग्रेस पार्टी ने कुल 6 मुस्लिम उम्मीदवार मैदान में उतारे थे. गुजरात में मुस्लिम आबादी 9.67 प्रतिशत है.
भाजपा की उम्मीदवारों की सूची से मुस्लिम गायब रहे. इतना ही नहीं, इस चुनाव में मुसलमानों के मुद्दे पर भी कोई बात नहीं हुई.
अगर 1990 से अभी तक के चुनावों को देखें तो विधानसभा में मुस्लिम कम ही पहुंच पाए हैं. 1990 में जहां दो मुस्लिम उम्मीदवारों ने जीत का पचरम लहराया था.
वहीं, 1995 में एक, 1998 में पांच, 2002 में तीन, 2007 में पांच और 2012 में दो मुस्लिम उम्मीदवार विधानसभा पहुंचने में सफल रहे थे.
गुजरात में 21 विधानसभा क्षेत्र ऐसे हैं जहां मुस्लिम आबादी 20 फीसदी हैं. सीएसडीएस के एक सर्वे के मुताबिक मुस्लिम आबादी की 80 फीसदी वोटर कांग्रेस को वोट करती हैं.



गुजरात: बनिये का दिमाग़ और मियांभाई की बहादुरी

गुजराती साहित्य परिषद के संस्थापक रंजीतराम मेहता ने 100 साल पहले अपने एक लेख में लिखा था कि पूरे भारत में सबसे ज़्यादा जातिवाद गुजरात में है. 
उन्होंने ये बात 'गुजरात में एकता और एकता क्यों नहीं' नाम से छपे एक लेख में कही थी. 
हालांकि इस बार के विधानसभा चुनाव को लेकर कहा जा रहा है कि जाति मुखर होकर सामने आई है. 
क्या इससे पहले गुजरात की चुनावी राजनीति में जाति नेपथ्य में रहती थी? 
1960 में गुजरात के गठन के बाद पहली बार 1973 में चिमनभाई पटेल ग़ैर ब्राह्मण मुख्यमंत्री बने. इसके पहले जीवराज नारायण मेहता बनिया थे और बाक़ी के मुख्यमंत्री ब्राह्मण थे. ऐसा तब था जब गुजरात में ब्राह्मण जाति एक फ़ीसदी से भी कम थी.
सूरत में सोशल साइंस स्टडी सेंटर के प्रोफ़ेसर किरण देसाई कहते हैं कि चिमनभाई का आना कांग्रेस और गुजरात की राजनीति के लिए एक बड़ी घटना थी. 
देसाई ने कहा, "इंदिरा गांधी ने मोरारजी देसाई की कांग्रेस को कमज़ोर करने के लिए पटेलों और पिछड़ी जातियों को आगे किया था." 
गुजरात में जाति कोई नई बात नहीं है. इससे पहले के चुनावों में भी जातीय गोलबंदी होती रही है. 80 के दशक में माधव सिंह सोलंकी ने क्षत्रिय, हरिजन, आदिवासी और मुसलमानों को खाम मंच पर इकट्ठा किया. तब माधव सिंह सोलंकी के नेतृत्व में 149 सीटें मिली थीं.  
सूरत में वीर नारमद दक्षिण गुजरात यूनिवर्सिटी के प्रोफ़ेसर परवेज़ अब्बासी कहते हैं कि देश आज़ाद होने के बाद लगभग सभी अहम राज्यों में ब्राह्मणों का दबदबा था. उन्होंने कहा कि यह केवल गुजरात की बात नहीं है.
अब्बासी कहते हैं, "तब ग़ैर-ब्राह्मणों में जागरूकता नहीं थी. वे पढ़े-लिखे नहीं थे. उनकी महत्वाकांक्षा दबी हुई थी. आगे चलकर स्थिति बदली और हम इसका नतीजा भी देख सकते हैं. उत्तर प्रदेश, बिहार और गुजरात समेत कई राज्यों के मुख्यमंत्री ब्राह्मण हुआ करते थे, लेकिन अब ऐसा नहीं है. अब वो अपने प्रतिनिधित्व को लेकर काफ़ी मुखर हैं."
कई विश्लेषकों का कहना है कि गुजरात में पिछले कुछ दशक से हिंदुत्व की राजनीति चल रही थी, इसलिए जाति ख़ामोश थी. 
गुजरात यूनिवर्सिटी में सोशल साइंस के प्रोफ़़ेसर गौरांग जानी कहते हैं कि शाहरुख़ ख़ान की फ़िल्म का वह संवाद-  'बनिये का दिमाग़ और मियांभाई की डेरिंग' गुजरात को समझने में काफ़ी मदद करता है. 
वो कहते हैं कि गुजरात के दंगों को समझने के लिए यह संवाद बिल्कुल सही है. उन्होंने कहा, "उस ज़माने में हेराफेरी दारू की होती थी. इसके साथ तस्करी भी होती थी. ये दोनों चीज़ें अंडरवर्ल्ड की ऊर्जा थीं. गुजरात में दारू का धंधा हिन्दू और अपर कास्ट के लोग करते थे. इसलिए यहां बनिए का दिमाग़ हुआ और इसमें हेराफेरी करने का जोखिम मुसलमान लड़के उठाते थे. मतलब मियांभाई की ये डेरिंग हुई."
गैरांग जानी कहना है कि इसमें मुसलमान के साथ दलित लड़के भी थे. उन्होंने कहा कि उस ज़माने में बनिए का दिमाग़ और मियांभाई बहादुरी एक आर्थिक निर्भरता थी. मुसलमान और दलित लड़के बेरोज़गार थे इसलिए उन्हें इस रूप में इस्तेमाल किया जाता था.   
प्रोफ़ेसर जानी ने कहते हैं, "ये एक फंक्शनल रिलेशनशिप थी. ये रिलेशनशिप पूरे गुजरात और अहमदाबाद में थी. अगर किसी को स्कूटर बनवाना है तो मुसलमान के पास जाना होगा. पतंग बनाने वाले मुसलमान थे. यहां तक कि स्वामीनारायण मंदिर में रेशम का काम करने वाले भी मुसलमान थे. हालांकि इनके काम बिल्कुल असंगठित थे. गुजरात में जो दंगे हुए उनमें सबसे पहले मुसलमानों की कमाई पर चोट की गई."
उनका कहना है कि जिस लतीफ़ को अंडरवर्ल्ड कहा जाता है उसे ऐसे ही पैदा किया गया. उनके मुताबिक जब तक मुसलमान विलेन रहे तब तक हिन्दू एकता के नाम पर जाति चुप रही है, लेकिन इमोशन की भी एक उम्र होती और सच बहुत दिनों तक पांव दुबकाए नहीं रहता. 
उन्होंने कहा, "जातियों को इतने साल बाद अब लग रहा है कि उनके दुश्मन मुसलमान नहीं बल्कि सरकार की नीतियां हैं और इसलिए वे सड़क पर हैं."  
ब्राह्मण और बनिया यहां डेढ़-डेढ़ फ़ीसदी हैं. मतलब दोनों तीन फ़ीसदी हैं. पांच फ़ीसदी राजपूत हैं. ये पांच फ़ीसदी राजपूत ओबीसी में नहीं हैं. इन्हें राजघराने वाला राजपूत कहा जाता है. 
यहां जाडेजा, वाघेला और गोहिल राजपूत ओबीसी में नहीं हैं. वाघेला टाइटल लगाने वाले कुछ ऐसे लोग भी हैं जो ओबीसी में हैं. 12 फ़ीसदी पटेल हैं. पटेलों में दो उपजातियां हैं कड़वा और लेउवा. लेउवा को प्रगतिशील माना जाता है. सरदार पटेल लेउवा थे.  
इन सबको जोड़ दें तो गुजरात में 20 फ़ीसदी अपर कास्ट और 60 फ़ीसदी से ऊपर ओबीसी, एसटी और एससी हैं. इस बार बीजेपी को ओबीसी और पटेलों को लेकर डर सता रहा है. 
माधव सिंह सोलंकी कोली जाति के थे और इन्होंने ही खाम समीकरण को ज़मीन पर उतारा था. गुजरात में कोली ओबीसी में सबसे बड़ा तबका है. 
1955 में सौराष्ट्र में जब भूमि सुधार हुआ तो राजपूतों की ज़मीन पटेलों के पास आई. इसीलिए पटेलों और राजपूतों में दुश्मनी की स्थिति रहती है. प्रोफ़ेसर जानी कहते हैं कि राजपूत पुलिस में ख़ूब जाते थे लेकिन आरक्षण के बाद इसमें भी कमी आई और इनकी हालत ख़राब होती गई. 
लेकिन दिलचस्प है कि जहां पाटीदार के पास ज़्यादा ज़मीन थी वहां भूमि सुधार नहीं किया गया और उनके पास आज भी काफ़ी ज़मीन है. 
गुजरात में दलितों के लिए 13 सीटें आरक्षित हैं और 2012 में बीजेपी ने 10 सीटों पर जीत हासिल की थी. आदिवासियों के लिए 27 सीटें रिज़र्व हैं. इन पर 2012 में कांग्रेस ने 16, बीजेपी ने 10 और जेडीयू ने एक सीट पर जीत दर्ज़ की थी. 
2014 के आम चुनाव में पाटीदार बीजेपी की रीढ़ थे. आज की तारीख़ में बड़ी संख्या में पाटीदार हार्दिक पटेल के साथ हैं. इससे पहले के चुनाव में कुछ जातियाँ अपने प्रभुत्व और अस्मिता को रेखांकित करती थीं पर इस बार सभी जातियाँ स्वतंत्र और प्रभुत्व की चाहत के साथ चुनाव में दिख रही हैं. 
पाटीदार और ठाकोर के उभार और उनकी मांग से बाक़ी जातियों को भी प्रेरणा मिली है. इस बार दलित और आदिवासी भी फ्रंटफुट पर हैं. 
2014 के लोकसभा चुनाव में बीजेपी को 60.11 फ़ीसदी वोट मिले थे जबकि कांग्रेस को 33.45 फ़ीसदी वोट मिले थे. दोनों में 26.66 का फ़र्क़ रहा. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



ब्लॉग: गुजरात चुनाव में मुद्दों पर भारी पड़े मोदी

गुजरात के परिणाम साफ़ दिखा रहे हैं 'नरेंद्र बाहुबली' चुनाव जीतना जानते हैं. ये चुनाव बीजेपी नहीं लड़ी, देश के प्रधानमंत्री नरेंद्र मोदी लड़े, देश की संसद का सत्र रोक कर जी-जान से लड़े.
कोई कसर न छोड़ने की मोदी की सियासी शैली गुजरात में काम कर गई, मुद्दों की बात फिर कभी होगी, अभी तो 'जो जीता वही सिकंदर'. 
2012 में नरेंद्र मोदी के मुख्यमंत्री रहते जो चुनाव हुए थे उसमें बीजेपी ने 115 सीटें जीती थीं, अब जबकि गुजरात में बीजेपी के पास मुख्यमंत्री पद के लिए एक भी कद्दावर नेता नहीं है, उसका करीब 100 सीटें जीतना ख़राब प्रदर्शन नहीं कहा जाएगा, ख़ास तौर पर तब जबकि ये पार्टी की छठी जीत है.
लगातार सरकार में रहने का नुक़सान यानी एंटी इंकम्बेंसी अपने-आप एक बड़ा फ़ैक्टर हुआ करता है, लेकिन गुजरात में मोदी उसकी काट करने में सफल रहे, वे ऐसे लड़े जैसे कोई मुख्यमंत्री चुनाव लड़ता है, उन्होंने एहसास दिलाया कि राज्य में उनका इन्वॉल्वमेंट ज़रा भी कम नहीं हुआ है.
उनकी ये कहानी लोगों ने सुनी और मानी कि उनकी हार गुजरात की, गुजरातियों की और हिंदुओं की हार है जबकि कांग्रेस की जीत पाकिस्तानियों की और गुजरात से नफ़रत करने वालों की जीत होगी.
ये ऐसा नैरेटिव था जो चार-पाँच बड़े मुद्दों पर भारी पड़ गया, ख़ास तौर पर चंद आख़िरी दिनों में जब 'नीच आदमी', 'पाकिस्तानी साज़िश' और 'मुख्यमंत्री अहमद मियाँ पटेल' जैसे जुमले गूंजने लगे. 
दो सामाजिक आंदोलन ऐसे थे जिनमें 'हिंदुत्व की काट' करने की क्षमता विश्लेषकों को दिख रही थी, पहला पाटीदार आंदोलन और दूसरा अल्पेश ठाकोर के नेतृत्व वाली ओबीसी गोलबंदी. इन दोनों आंदोलनों में उमड़ने वाली भीड़ और अल्पेश ठाकोर के कांग्रेस में शामिल होने के बावजूद मोदी बीजेपी की नैया पार ले गए.
इन दोनों का मुख्य चुनावी सुर यही था कि पटेल और पिछड़े बीजेपी से नाराज़ हैं, लेकिन उनकी नाराज़गी पर आख़िरकार मोदी का इमोशनल चुनाव प्रचार हावी हो गया, पटेलों को आरक्षण देने का राहुल गांधी का वादा भी काम नहीं आया.
नोटबंदी और जीएसटी दो ऐसे मुद्दे थे जिनसे कांग्रेस को बहुत उम्मीद थी, उन्हें लगा था 'गब्बर सिंह टैक्स' का नारा काम कर जाएगा, गुजरात के सूरत जैसे बड़े शहर में जहाँ विधानसभा की 16 सीटें हैं, वहाँ बहुत बड़े पैमाने पर जीएसटी के ख़िलाफ़ प्रदर्शन भी हुए थे, लेकिन ऐसा लग रहा है कि सूरत जैसे कारोबारी शहर में भी लोगों की नाराज़गी को मोदी ने कांग्रेस के वोट में बदलने से रोक लिया है.
2014 का लोकसभा चुनाव 'गुजरात मॉडल' यानी विकास के नाम पर लड़ने वाले मोदी के चुनाव प्रचार से विकास पूरी तरह ग़ायब हो गया, उसकी जगह पाकिस्तान सुनाई देने लगा, कांग्रेस विकास के सवाल को उठाती तो रही लेकिन उसका असर हुआ हो ऐसा नहीं लगता. 
एक और बड़ा मुद्दा था जिस पर राहुल गांधी ने ख़ासा ध्यान दिया, वह था किसानों को कपास और मूंगफली की सही कीमत दिलाने का. राहुल गांधी ग्रामीण सभाओं में किसानों के हितों का मुद्दा उठाते रहे और ज़ोर-शोर से उठाते रहे. शायद ये उसी का असर था कि ग्रामीण इलाक़ों में कांग्रेस का प्रदर्शन बीजेपी से बेहतर रहा है लेकिन गुजरात जैसे शहरीकृत राज्य के लिए वह नाकाफ़ी रहा.
मंदिरों में दर्शन के मामले में राहुल गांधी ने मोदी को कड़ी टक्कर दी, लेकिन यह भी साबित हो गया कि हिंदुत्व पर असली दावा तो मोदी का ही है.
कुल मिलाकर, कांग्रेस ने 2012 के मुक़ाबले 20 अधिक सीटें हासिल की हैं जिससे उसका हौसला तो बढ़ेगा, लेकिन पार्टी के तौर पर उसका अपना जनाधार शायद ही बढ़ा है, ये तीन नए युवा नेताओं--हार्दिक पटेल, अल्पेश ठाकोर और जिग्नेश मेवानी--की कमाई है. 
कांग्रेस के लिए एक ही सांत्वना की बात है कि उसके नए अध्यक्ष राहुल गांधी मोदी के घर में तगड़ी लड़ाई लड़के विपक्ष का नेता होने का हक़ हासिल कर चुके हैं, अब शायद ऐसा सुनने को न मिले कि 2019 के चुनाव में विपक्ष का नेतृत्व अरविंद केजरीवाल या ममता बैनर्जी करेंगी.
इस चुनाव से ज़ाहिर हो गया है कि अगले साल होने वाले राजस्थान, मध्य प्रदेश, छत्तीसगढ़ और कर्नाटक के विधानसभा चुनावों में गुजरात जैसा ही प्रचार देखने को मिलेगा, मुद्दे हवा होंगे और मोदी हावी होंगे क्योंकि कर्नाटक छोड़कर बाक़ी राज्यों में भाजपा को सत्ता बचानी है.
राहुल गांधी को सोचना होगा कि ध्रुवीकरण की राजनीति की काट वे कैसे कर पाएँगे?



भागी हुई लड़कियां: 'मैं एक गरीब लड़के के लिए बाप की दौलत छोड़ भागी'

'क्या तुम्हारे लिए कोई लड़की भागी है?'
कहानी हरियाणा की एक लड़की की. जो अब भी समाज और परिवार की नज़र में चुभ रही है, क्योंकि उन लोगों की नज़रों में वो आज भी भागी हुई लड़की है.
बीबीसी की सिरीज़- 'भागी हुई लड़कियां' की पहली किस्त में आपने 
 पढ़ी. 
आज बारी है दूसरी किस्त की. आगे की कहानी, भागी हुई लड़की की ज़ुबानी.
उन दिनों मैं कॉलेज में कहा करती थी कि कुछ भी कर सकती हूं, पर इन चक्करों में नहीं पड़ सकती. मेरी जैसी कई लड़कियों के लिए प्यार शुरू में चक्कर ही होता है.
हरियाणा रोडवेज से कॉलेज आती-जाती थी. वहीं रवि से मुलाकात हो जाती थी. ये मुलाकातें न जाने कब प्यार में बदल गईं. प्यार जब ताजा होता है तो इस बात की फिक्र किसे होती है कि अगले मोड़ पर क्या होगा, बस नदी की तरह बहते जाना होता है.
मेरे पापा अक्सर नौकरी के सिलसिले में विदेश रहते. अमीर-गरीब की जो कैटेगिरी समाज में बनी हुई है, उस हिसाब में हमारा परिवार अमीर था और रवि का परिवार गरीब. रवि की नौकरी तक नहीं लगी थी. इधर मेरे पापा मम्मी से कहा करते थे, ''मैं अपनी बेटी शिवानी का ब्याह ऐसा करूंगा कि पूरे गांव ने नहीं देखा होगा.''
मम्मी अक्सर टोककर कहतीं, ''इस छोरी को इतना मत बिगाड़ो. गरीब घर में ब्याह हुआ तो इसके चोचले नहीं चलेंगे.'' पापा हंसते हुए कहते, ''गरीब घर में क्यों जाएगी मेरी बेटी. बेटी को खूब सारे रुपये बांध के भेजूंगा.''
सब अच्छे से चल रहा था कि मेरे चाचा को रवि और मेरे बारे में पता चल गया. मैंने हिम्मत कर पापा से कहा कि रवि भी हमारी तरह यादव है. वो शादी के लिए राज़ी भी हुए. लेकिन पता नहीं क्यों वो अचानक अपनी ही बेटी से किया वादा भूल गए और विदेश लौट गए.
इस बीच चाचा ने मेरी मार पिटाई शुरू कर दी. चाचा मोहल्ले के सामने पीटते. डराने के लिए करंट लगाते. मम्मी को बुरा तो लगता, पर वो कुछ कहती नहीं थीं. रवि अपने परिवार के साथ बात करने मेरे घर भी आया लेकिन चाचा ने साफ कह दिया, ''छोरी को जान से मार देंगे लेकिन तुम्हारे घर ब्याह नहीं करेंगे.''
चाचा ने तो एक बार खाने में ज़हर तक मिलाकर पिला दिया था. लेकिन मेरी किस्मत में मरना नहीं था. बच गई तो पापा छुट्टी लेकर घर आए और मेरे लिए लड़का खोजकर सगाई की बात चलने लगी. मैंने कहीं से नंबर निकालकर लड़के वालों से कह दिया कि मुझे कोई और पसंद है. मेरी कही इस एक लाइन से वो रिश्ता और मेरा फोन दोनों मुझसे छूट गए. 
घरवालों ने मेरे डॉक्यूमेंट्स तक जला दिए. रवि के पापा कहते, 'बेटा तू पुलिस में शिकायत कर दे बाकी हम संभाल लेंगे.' लेकिन मैं घर से निकलती तो निकलती कैसे? 
तय जगह पर रवि से मिली. कई दिन पुलिस कस्टडी में रहे. रिश्तेदारों के यहां भटके. इस बीच रवि के घरवालों को भी खूब धमकाया गया. लेकिन धीरे-धीरे मामला शांत हुआ. आर्य समाज मंदिर में हम दोनों ने शादी कर ली. 
रवि अब भी कहीं नौकरी नहीं करता है. वो अब खेत संभालता है. मैं भले ही अमीर घर से थी, घर हमारा बड़ा था लेकिन अब मैं यहां एडजस्ट करके रहना सीख गई हूं.
ढाई साल बाद बड़ी मुश्किल से ये वाली प्रेग्नेंसी रुकी है. अब आगे देखो. 
कई बार सोचती हूं कि ये सब कब कैसे हुआ. तो बस कुछ कड़वी और मीठी यादें ही आंखों के सामने आती हैं. 
मेरे घर से अब कोई मुझसे मिलने नहीं आता. नानी मरने से कुछ दिन पहले तक बस अड्डे मिलने आती तो बताती थीं कि मम्मी याद करके रोती हैं. सास ससुर सब खूब लाड़ करते हैं लेकिन डरते हैं कि कहीं मैं बयान न बदल लूं. रवि के घरवालों ने हमारे प्यार का खूब साथ दिया.  
एक बार अपने ससुर से पूछा भी था, ''पापा जी, एक परायी लड़की के लिए इतना खतरा मोल लेने की हिम्मत कहां से आई.''
जवाब में पापाजी बोले, ''जब तेरे चाचा ने बोला कि जान से मार देंगे लेकिन शादी नहीं करवाएंगे. तभी मैंने सोच लिया था. छोरी मरने नहीं देनी है.''
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



गुजरात चुनाव: आख़िर पटेलों ने वोट किसे दिया?

गुजरात विधानसभा चुनावों के नतीजों का अंदाज़ा देने वाले सभी एग्ज़िट पोल में भाजपा को जीत या बड़ी जीत की तरफ़ जाते दिखाया गया था. 
सोमवार सवेरे ईवीएम खुली तो अंदाज़ा हो गया कि भाजपा के लिए जीत की राह बहुत आसान नहीं है.
22 साल से गुजरात पर राज कर रही भाजपा कांग्रेस से आगे दिख रही है, लेकिन राहुल गांधी की अगुवाई में दमदार तरीके से लड़ी कांग्रेस इस हार में अपनी जीत देख रही है.
पहली बार उसने पूरा चुनाव राहुल गांधी और उनके नए साथियों (हार्दिक पटेल, जिग्नेश मेवाणी और अल्पेश ठाकोर) के दम पर लड़ा और अपने क्षेत्रीय नेताओं को दूर ही रखा.
ऐसा अंदाज़ा था कि आरक्षण के मुद्दे पर भाजपा सरकार से बेहद ख़फ़ा चल रहा पटेल समुदाय खेल पलट देगा. हार्दिक लगातार भाजपा को निशाना बना रहे थे और उनकी हर रैली में काफ़ी भीड़ जुट रही थी.
ये सवाल खड़ा होना लाज़िमी है कि अगर किसान, कारोबारियों के अलावा पटेल समुदाय भी भाजपा से नाराज़ था, ऐसे में भाजपा फिर भी कांग्रेस से आगे निकलने में कैसे कामयाब हुई?
पटेलों ने आख़िर किसे वोट दिया? क्या हार्दिक, पटेलों के वोट कांग्रेस के खाते में ले जाने में कामयाब रहे? क्या पटेलों के वोट बंट गए? इन सवालों के सटीक जवाब तो सारे आंकड़े साफ़ होने के बाद पता चलेगा, लेकिन शुरुआती रुझान क्या कह रहे हैं?
 ने बीबीसी हिन्दी से बातचीत में साफ़ किया कि गुजरात में जब वो घूम रहे थे तो साफ़ था कि भाजपा सरकार बचाने में कामयाब रहेगी, लेकिन उसकी सीटें कम ज़रूर होंगी. और यही हुआ.
उन्होंने कहा, ''दरअसल, गुजरात के कई तबकों को भाजपा को ये संदेश देना था कि उनका ख़्याल रखा जाए. कांग्रेस जीत नहीं रही थी और जनता में उसने ये संदेश भी नहीं दिया कि वो बदलाव लाने का दमखम रखती है. उसने मुख्यमंत्री के रूप में कोई चेहरा भी सामने नहीं रखा. और इसका नुकसान भी हुआ.''
हार्दिक पटेल की रैलियों में इतनी भीड़ जुट रही थी, फिर वो वोट में बदलती क्यों नहीं दिखी? इसके जवाब में उन्होंने कहा, ''पटेल बहुल सीटों पर भाजपा का वोट घटा है और कांग्रेस का थोड़ा बढ़ा है.''
''सौराष्ट्र और कच्छ में आप देखेंगे कि पटेलों के वोट का फ़ायदा कांग्रेस को हुआ है. लेकिन सूरत और अहमदाबाद जैसे शहरों में ऐसा नहीं हुआ. किसानों से जुड़े मुद्दों, जीएसटी, नोटबंदी और पटेलों में नाराज़गी के बावजूद भाजपा शहरी इलाकों में जीत रही है.''
उन्होंने कहा, ''जब मैं गुजरात में घूम रहा था तो 10 में से 8 पटेल भाजपा की जीत की बात कर रहे थे. और पटेल वोट शहरी इलाकों में कांग्रेस की तरफ़ नहीं गए. ये हार्दिक की लोकप्रियता थी, लेकिन कांग्रेस की नहीं थी.''
''दलित पहले से कांग्रेस के साथ थे, ऐसे में उस मोर्चे पर कुछ ख़ास बदलना नहीं था. और जिग्नेश मेवाणी जैसे दूसरे नेताओं की बात करें तो अपने इलाके के बाहर उनकी लोकप्रियता कुछ ज़्यादा नहीं थी.''
भाजपा को इस बात से राहत मिल सकती है कि वो सरकार बचाती दिख रही है, लेकिन साथ ही उसका वोट शेयर बढ़ना भी अच्छी ख़बर है.
विज ने कहा, ''लेकिन ये नतीजे उसके लिए चिंता भी हैं क्योंकि नरेंद्र मोदी और अमित शाह के लिए इसमें अहम संदेश छिपा है. उन्होंने 150 से ज़्यादा सीटों का लक्ष्य रखा था. अगले साल 2014 में हुए लोकसभा चुनावों को देखें तो उस हिसाब से भाजपा को 162 सीटें जीतनी बनती थी.''
''ऐसे में ये साफ़ है कि भाजपा गुजरात में 2014 का प्रदर्शन नहीं दोहरा पाई है. असल में हमेशा की तरह गुजरात के शहरों ने भाजपा को बचाया है. सौराष्ट्र जैसे इलाकों में किसान नाराज़ थे, रोज़गार नहीं हैं और खेती से कमाई घट रही है, वहां भाजपा को चुनौती मिली है.''
लेकिन दूसरे दौर के मतदान से पहले मोदी ने चुनाव प्रचार का रुख़ मोड़ा जिससे भाजपा को मदद मिली.
दूसरी ओर, इन चुनावों में पटेलों के सबसे बड़े नेता बनकर उभरे हार्दिक पटेल का इन नतीजों पर क्या कहना है?
उन्होंने कहा, ''हमारी जो बात थी वो हमारी नहीं, जनता के लिए थी. विपक्षी दलों को ईवीएम हैक के ख़िलाफ़ एकजुट होना चाहिए. अगर एटीएम हैक हो सकता है तो ईवीएम क्यों हैक नहीं हो सकता.'' 
हार्दिक ने कहा, ''बेरोज़गारी के मुद्दे पर लड़ाई जारी रहेगी. हम जेल जाने के लिए तैयार हैं. गुजरात के अंदर ईवीएम टैम्परिंग करके जीत हासिल की है.''
''पाटीदार इलाकों में बीजेपी के ख़िलाफ़ वोट डाले गए थे. जो लोग कहते हैं कि हार्दिक का आंदोलन नहीं चला, बता दूं कि ये मेरी अकेले की लड़ाई नहीं है.''
 (बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



डेढ़ साल के बेटे के साथ 'भागकर' घर लौटी लड़की की कहानी

'वह कहीं भी हो सकती है. गिर सकती है. बिखर सकती है. लेकिन वह खुद शामिल होगी सब में.'
पढ़ाई, प्यार और नौकरी के लिए घर से 'भागी' लड़कियों की कई कहानी आप पढ़ चुके हैं. आज कहानी ऐसी लड़की की जो डेढ़ साल के लड़के के साथ 'भागी' ताकि उसे बेहतर ज़िंदगी दे सके.  
' में आप 
, 
, 
,
 और 
पढ़ चुके हैं. आज बारी है सातवीं किस्त की.
बचपन से खूब पढ़ने की ख़्वाहिश थी. ग्रैजुएशन में एडमिशन लिया ही था कि घरवाले रिश्ता खोजने लगे. 
बगावत करने जैसी कोई चीज़ मन में उठी ही नहीं. लगा कि घरवाले हैं सब सोच समझकर ही करेंगे. 'मुझे पढ़ना है, शादी नहीं करनी' जैसे ख़्याल मजबूती से दिल में जगह नहीं बना पाए.
नतीजा ये रहा कि क़रीब 18 साल की उम्र में ब्याह कर ससुराल पहुंच गई.  मेरे पति रंजीत एक प्राइवेट कंपनी में नौकरी करते थे. पर रिश्ता ससुर की सरकारी नौकरी के नाम पर तय हुआ था. 
18 साल और कुछ महीने की उम्र में मेरी ज़िंदगी ग्रेजुएशन करते हुए कॉलेज में नहीं, ससुराल में बीतने लगी. इस बात से मुझे यक़ीनन तब कोई दिक्क़त नहीं थी.
छोटी-मोटी नोक-झोंक हर रिश्ते में ही होती होगी. यही सोचकर रंजीत के साथ छोटी लड़ाइयों को हमेशा नज़रअंदाज ही किया. ज़्यादातर रिश्तों में ऐसा होता ही होगा. मैं नज़रअंदाज़ करके कुछ नया नहीं कर रही थी.
जिस उम्र में मेरी ग्रेजुएशन पूरी होनी थी, उस उम्र में मैं एक प्यारे से बेटे की मां बन चुकी थी. 
हमारे घरों में कहा जाता है कि बच्चा हो जाएगा, मन लगा रहेगा. सब ठीक हो जाएगा. सात्विक के पैदा होने से मैं भी सोचने लगी कि सब ठीक हो जाएगा.
लेकिन मेरे सोचने से कहां कुछ होता है. पढ़ने का सोचा था, कहां पढ़ पाई? सब ठीक होने का सोचा था, लेकिन कुछ ठीक नहीं हो पाया.
20 की उम्र में बेटा, पति और ससुराल में ज़िंदगी सिमटने सी लगी.
इस दौरान रंजीत का शराब पीकर घर आना, झगड़ा करना और पीटना जारी रहा. न जाने कितनी ही रातें रोते हुए बीती, पर चुप रही. 'सब ठीक हो जाएगा' सोच दिमाग़ पर हावी रही. 
वक्त के साथ चीज़ों की आदत पड़ जाती हैं. पर मुझे रंजीत की ज़्यादतियों की आदत नहीं पड़ रही थी. मैं हर रोज़ घुटती जा रही थी. शादी के इतने कम वक्त में रंजीत के लिए मैं एक शरीर ज्यादा थी, जिसे वो अपने हिसाब से 'प्यार' करता और पीटता. 
शरीर, जिस पर रंजीत अपना हक समझता. छोटी-मोटी बातों पर गर्म प्रेस छुआ देता था. मैं जलने की जगह भी किसी को नहीं दिखा पाती थी. रोज़ की गालियों को सुनते और नन्हीं आंखों से सात्विक ये कलह सब देख रहा था. 
मैं अक्सर सोचा करती कि ऐसे माहौल में सात्विक क्या सीख पाएगा. डर था कि जिस बच्चे के बड़े होने का मैं इंतज़ार कर रही हूं कि वो बड़ा होकर कहीं दूसरा रंजीत न बन जाए. 
यही सब ख़्याल दिमाग़ के भीतर हद पार कर चुके थे जिस दोपहर मैं घर से सात्विक को लेकर निकल पड़ी. 
घर पर कोई नहीं था. मुझे नहीं मालूम था कि आगे की ज़िंदगी कैसे कटेगी. पर ये यक़ीन करके निकली थी कि मेरा ये निकलना पति-पत्नी की लड़ाई के बाद वाला निकलना नहीं था.
मेरा इस तरह घर से निकलना शायद वो फैसला था जिसे मैं शादी के वक्त नहीं ले पाई थी. मैं नहीं कह पाई थी कि मुझे पढ़ना है. 
मैं उन लड़कियों में शामिल थी, जो अपने घर से भागी नहीं थीं बल्कि भागकर घर लौट आई थीं.  
शुक्र ये रहा कि इसके बाद शुरू हुई लड़ाई में मेरे घरवालों ने मेरा साथ दिया. शायद वो चाहते भी हों कि मैं ससुराल लौट जाऊं. पर मैं फ़ैसला ले चुकी थी, ख़ुद से ज़्यादा अपने बेटे के लिए.
हंसी भी आती है कि जब भागने का सही मौका और उम्र थी, तब किसी लड़के के प्यार या पढ़ाई के लिए नहीं भागी. जब भागी तो डेढ़ साल के लड़के के साथ. मेरे भागकर लौटने में मेरे अपने बच्चे का भागना भी शामिल रहा.
मुझे कभी घर लौटने का अफसोस नहीं हुआ. एक हौसला है कि सात्विक के साथ कुछ अच्छा करना है. वो बात अलग है कि ससुराल की तरफ वाले लोगों के लिए मैं शायद ज़िंदगीभर भागी हुई कहलाऊंगी.
पर मैं खुश थी और खुश हं कि 22वें से लेकर ज़िंदगी के सारे जन्मदिन अब बेटे सात्विक के साथ मना पाऊंगी, अपने ही घर में खुश रहते हुए पूरी आज़ादी के साथ.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



#Badtouch : 'बड़ों के सामने भैया गोद में बैठाते, बाद में किस करते'

''जब लोग अपने बचपन के क़िस्से बताते हैं तो मेरा मन घबराने लगता है. अच्छा नहीं लगता है जब वो पड़ोस के क़िस्से, दोस्तों के साथ मस्ती की बातें शेयर करते हैं. मेरा दिल करता है ज़ोर से चिल्लाकर बोल दूं कि चुप रहो तुम सब. लोगों के लिए ज़िंदगी का सबसे अच्छा हिस्सा बचपन होता है लेकिन मेरा नहीं था. मेरे लिए बचपन सिर्फ़ एक बुरी याद है.'' 
दीपा के शब्दों से उनकी बेचैनी का अंदाज़ा लगाया जा सकता है. जब दीपा (बदला हुआ नाम) ये सब बता रही थीं तो सिर्फ़ इतना ही समझ आया कि उन्होंने कुछ बहुत क़ीमती खोया है, जिसका पछतावा उन्हें अब भी है. 
आज दीपा 26 साल की हैं लेकिन 6 साल की उम्र में जो कुछ उनके साथ हुआ वो अब भी उनके अंदर है. 20 साल में भी यह डर कभी-कभी सामने आ जाता है. 
दीपा बताती हैं, ''वो हमारे पड़ोस में ही रहते थे. मुहल्ला कल्चर था, तो पड़ोसी किसी रिश्तेदार से कम नहीं होते थे. मेरी मां उनकी भाभी थीं. दोनों घरों में इतनी नज़दीकी थी कि कभी लगा ही नहीं वो हमारा घर नहीं है. पर ज़रूरत से ज़्यादा भरोसा सवाल पूछने से रोकता है. शक़ नहीं करने देता.'' 
ये सब साइकिल पर घुमाने के लालच से शुरू हुआ. दीपा उन्हें भैया कहा करती थीं. वो कहती हैं, ''मुझे किस करना या गोद में बैठाना उन्हें कभी अटपटा नहीं लगा. लगता भी क्यों, वो बड़ों के सामने भी तो मुझे गोद में बैठाते थे ही, जब उन्होंने कभी ऐतराज़ नहीं किया तो मैं 6 साल की बच्ची क्या ही करती. लेकिन उस रात से एक नया खेल शुरू हुआ.''
दीपा बताती हैं, ''मेरे साथ ग़लत हो रहा था. जब भी वो घर में अकेले होते, मेरे साथ ग़लत करते. बहुत ग़लत. वो रेप नहीं था लेकिन रेप से कम भी नहीं था. मुझे उस दौरान गंदा तो लगता था लेकिन उन्होंने मुझे न जाने किस तरह ये यक़ीन दिला दिया था कि जो कुछ वो करते हैं, नॉर्मल है. हर कोई ऐसा करता है. सबका एक सीक्रेट पार्टनर होता है, जिसके बारे में बात नहीं की जाती है.' 
दीपा बताती हैं कि ऐसा लंबे समय तक चला लेकिन उन्होंने कभी किसी से कहा नहीं.' 'सीक्रेट पार्टनर' वाली बात उन्हें कुछ इस तरह घोंटकर पिलायी गई थी कि उसके आगे कुछ पूछने-समझने की गुंजाइश ही नहीं थी.
वो बताती हैं 'गंदगी मेरी ज़िंदगी का हिस्सा बन चुकी थी. हालांकि मैं उनसे दूर रहने की कोशिश करती थी लेकिन वो बहाने से मुझे अपने पास बुला लिया करते थे. उस घर में उस शख़्स का एक बड़े भाई भी रहते थे. उस दिन वो घर में अकेले थे. 
मुझे न जाने क्यों लगा कि ये भी मेरे साथ वही करेंगे. मैं चुपचाप उनके सामने उसी तरह हो गई जैसे उनके छोटे भाई के सामने हो जाया करती थी. लेकिन शायद वो वाकई मुझे भाभी की बेटी मानते थे. ज़ोर से डांटा और भगा दिया. उस दिन पहली बार समझ आया कि ये सब जो हो रहा था नॉर्मल नहीं.'
दीपा बताती है कि उन्हें ये तो अच्छे से याद नहीं कि इन सबका अंत कैसे हुआ लेकिन जब वो लोग उस मुहल्ले से जा रहे थे तो वो ख़ुश बहुत थीं. 
वो कहती हैं कि उनके घर में सब थे लेकिन उन्हें उन लोगों से बहुत प्यार था. वो उन पर आंख मूंदकर भरोसा करते थे और यही सबसे बड़ा रोड़ा था. उन्हें हमेशा लगता था कि कोई उनकी बात पर यक़ीन नहीं करेगा. सब उन्हें ही ग़लत बता देंगे. 
'मेरे घर में बहनें थीं, भाई था, मम्मी-पापा थे लेकिन कभी किसी से बताने की हिम्मत नहीं हुई. यहां तक कि उन्हें अब भी ये बात नहीं पता है और शायद मैं कभी बताऊं भी नहीं. उन्हें उनकी नज़रों में शर्मिंदा होते नहीं देखना चाहती.' 
दीपा बताती हैं कि बचपन की इस घटना के चलते ही उन्होंने कभी बहुत दोस्त नहीं बनाए. धोखा खाने का डर हमेशा रहा और इसी वजह से वो अक्सर अकेली ही रहीं. एक डर और रहा कि कहीं उन्हें एड्स तो नहीं हो गया होगा. इस डर का इलाज तो उन्होंने टेस्ट कराकर कर लिया.
आज की तारीख़ में दीपा एक हाउस-वाइफ हैं लेकिन इस रिश्ते की शुरुआत आसान नहीं थी. वो बताती हैं, 'मुझे हमेशा डर रहता था कि जिस आदमी से मेरी शादी होगी अगर उसे मेरी ज़िंदगी के इस पहलू के बारे में पता चलेगा तो...लेकिन मैंने सच छिपाया नहीं. सब कुछ बताया. साफ़-साफ़. उन्हें कोई परेशानी नहीं थी. उन्होंने सिर्फ़ इतना कहा, जो हुआ उसमें तुम्हारी ग़लती नहीं थी.' 
दीपा के अनुसार, सबसे बड़ी चुनौती सामान्य रहना है. आज भी कई मौक़ों पर वो असहज हो जाती हैं. कई बार थोड़ा अबनॉर्मल बिहेव करती हैं, जिसका सबसे बुरा असर उनके साथ रहने वालों पर पड़ता है.
वो मानती हैं कि चाइल्ड अब्यूज को सिर्फ़ घर वाले ही रोक सकते हैं. अपने मामले का ज़िक्र करते हुए वो कहती हैं कि एक समय के बाद वो उस शख़्स के पास जाने से कतराती थीं. अगर उनके घर वालों ने ये नोटिस किया होता तो ये सबकुछ बहुत पहले रुक गया होता. 
थोड़ी पड़ताल की होती तो... लेकिन उन्होंने ध्यान नहीं दिया. उन्हें कुछ अजीब नहीं लगा और यही चूक ज़्यादातर मामलों में होती है. दीपा से जब हमने पूछा कि क्या उन्होंने किसी डॉक्टर की मदद ली तो उन्होंने कहा, नहीं. 
वो कहती हैं कि सोचा तो कई बार कि साइकॉलजिस्ट के पास जाऊं लेकिन उसके लिए भी लोगों को सौ बातें बतानी पड़ेंगी. सबसे बड़ी समस्या यह है कि लोग सुनते समय तो संवेदना दिखाते हैं लेकिन फिर वही इन बातों को अलग-अलग तरह से लोगों को बताते हैं. जो जख्म को कभी भरने ही नहीं देता.
दीपा कहती हैं, ''बच्चे बहुत सी बातें बोल नहीं पाते लेकिन उनकी हरकतें सब कहती हैं, ज़रूरत है तो सिर्फ़ उन पर नज़र रखने की. ये इतना मुश्किल भी नहीं है. अभी मेरा कोई बच्चा नहीं है लेकिन मैं जानती हूं जो मेरे साथ हुआ, उसके साथ ऐसा कुछ नहीं होगा. मैं होने नहीं दूंगी. उसे ये पता होगा कि उसकी मां उसकी हर बात पर यक़ीन करेगी और उसे कुछ भी बोलने में हिचकिचाने की ज़रूरत नहीं होगी.''
(बीबीसी हिन्दी के 
 के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#Badtouch : मुझे गलत तरीके से छूने वाला मेरा पड़ोसी ही था

मैं तब शायद 6 की साल थी, जब पहली बार मुझे किसी लड़के ने ग़लत तरीके से छुआ. उससे पहले तक मुझे औरत या मर्द के स्पर्श का अंतर नहीं मालूम था. इतनी पुरानी बात मुझे याद है, यह सोचकर शायद आपको अजीब लग रहा होगा, लेकिन मैं आपको बता सकती हूं कि जिसके साथ भी ऐसा होता हैं, बदकिस्मती से उसे सब कुछ याद रह जाता है.
तब मैं नहीं जानती थी कि मेरे साथ क्या हो रहा है. लेकिन मैं इतना जानती हूं कि मुझे वो सब खराब लगा था. लगा जैसे मेरे साथ ज़बरदस्ती की गई है. वो मेरे पड़ोस में रहता था और मैं उसे 'भाईजी' कहा करती थी. जहां तक मुझे याद है, वो छठी या सातवीं क्लास में पढ़ता था.
------------------------------------------------------------------------------------
एक सुबह मैं खेल रही थी, जब उसने मुझे गोद में उठा लिया और अपने हाथ मेरे अंडरवियर में डाल दिया. पहले तो मैंने ध्यान नहीं दिया लेकिन जल्द ही मुझे अहसास हुआ कि ऐसा ग़लती से नहीं हुआ था, उसने जान बूझकर किया था.
मैंने उससे कहा कि मुझे नहीं खेलना है और मैं अपने घर भाग गई. मुझे अपने अंदर कुछ अजीब सा महसूस हो रहा था. उसी दोपहर को वो मेरे घर लंच पर आया. घर में जब भी कुछ खास बनता तो उसे खाने पर बुलाया जाता था. 
मैंने भरपूर कोशिश की कि उसकी ओर न देखूं और उससे बात न करूं. लेकिन ऐसा लग रहा था कि जैसे मैंने कुछ चुराया है और ऐसा कोई सीक्रेट है जो सिर्फ़ मुझे और उसे पता है. 
कोई ऐसा गंदा सीक्रेट जो मैं अपनी मां या घर में किसी और से नहीं बता सकती थी. ख़ुशकिस्मती से कुछ समय बाद मेरा परिवार दूसरी जगह शिफ्ट हो गया और हम कभी नहीं मिले.
हालांकि काफी दिनों तक मुझे ऐसा महसूस होता रहा जैसे वो मुझे छू रहा हो. मुझे अच्छी तरह से याद है कि उस वाकये को याद करके मैं कैसे शर्म और आत्मग्लानि से भर जाया करती थी.
मैंने उसके बारे में सोचना तो बंद कर दिया था लेकिन जब भी कोई पुरुष मुझे घूरता या जान बूझकर मेरे पास आने की कोशिश करता तो फिर मेरा मन वैसी ही अजीब दहशत से भर जाता था.
दूसरी घटना तब हुई जब मैं 10वीं में पढ़ती थी. मैं स्कूल जा रही थी. रास्ते में एक आदमी ने बड़ी ही ढिठाई से मेरे पास आकर मुझे छुआ और ऐसे चलते बना जैसे कुछ हुआ ही नहीं हो. मैं उस पर चिल्लाई लेकिन वो अपने 4-5 दोस्तों के साथ बड़े आराम से निकल गया. मैं बुरी तरह रोने लगी थी. 
इस घटना के बाद मैं एक हफ़्ते तक स्कूल नहीं गई. बाद में जब दोबारा स्कूल गई तो उस रास्ते से नहीं गई, दूसरे रास्ते से साइकिल लेकर जाने जाने लगी. इस बारे में किसी को बता पाने की हिम्मत भी नहीं जुटा पाई.
एक बार मैंने अपने एक दोस्त को इस बारे में बताया तो उसने कहा, "तुम कौन सी प्रीति जिंटा दिखती हो?'' उसका यह बेवकूफाना जवाब मुझे चुप करने के लिए काफ़ी था. बाद में मैंने दूसरी लड़कियों से ये बातें बताईं तो पता चला उन्होंने भी ऐसे अनुभवों का सामना करना पड़ा था.
इस बारे में सार्वजनिक मंच पर खुलकर बोलने में मुझे थोड़ी हिम्मत की ज़रूरत महसूस हुई. मैंने जान बूझकर अपना नाम न छिपाने का फैसला किया. मुझे उम्मीद है कि इससे औरों को भी खुलकर बोलने की हिम्मत मिलेगी. बिना किसी शर्म या गिल्ट के.
हमें अपने बच्चों को भी यही सिखाना है कि हमें चुप नहीं रहना है.
(बीबीसी हिन्दी के 
 के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#BadTouch: ‘भाई के सामने आने से भी कतराने लगी थी...

बचपन के दिन हँसने-खेलने के होते हैं लेकिन इन्हीं दिनों होने वाले कुछ हादसे आपकी पूरी ज़िंदगी बदल कर रख देते हैं.
इस वाकये को बीते कई साल हो चुके हैं लेकिन अब तक यह हाल है कि मुझे प्यार, रिलेशनशिप और शादी का नाम सुनकर ही डर-सा लगने लगता है.
उस वक़्त मेरी उम्र 11-12 साल रही होगी. वो पड़ोस में किराए पर कमरा लेकर रहता था, दूसरे शहर से पढ़ने आया था. स्टूडेंट था इसलिए जब-तब ठंडा पानी, नमक, चीनी वगैरह लेने हमारे घर आ जाया करता था. 
मेरे घर वाले उस पर बहुत भरोसा करने लगे थे. मैं और मेरा चचेरा भाई उससे ट्यूशन पढ़ने जाने लगे. एक बार किसी टेस्ट में मेरे बहुत कम नंबर आए. उस दिन उसने मुझे लंबा सा जवाब याद करने को दिया और मेरे भाई को आसान सा.
भाई ने कुछ देर में याद करके सुना दिया. उसने उसे छुट्टी दे दी और ये कहकर घर भिजवा दिया कि जब तक रोशनी को जवाब याद नहीं होगा इसे छुट्टी नहीं मिलेगी.
अब कमरे में सिर्फ मैं और वो थे. थोड़ी देर में मैंने देखा कि वो पैंट खोल कर अपना प्राइवेट पार्ट सहला रहा था, उसने मुझे जबरदस्ती इधर-उधर छूना शुरू कर दिया.
मैं घबराकर रोने लगी थी. उसने चुप कराते हुए धमकी दी कि अगर मैंने घर में कुछ बताया तो वो घर पर मेरे कम नंबरों के बारे में बता देगा फिर मुझे खूब मार पड़ेगी. 
मैं देर तक रोती रही. उसने चुप कराने की बहुत कोशिश की पर जब देखा कि मेरी हालत बिगड़ रही है तो खुद ही मुझे अपने साथ घर ले गया और घर में बताया कि नंबर कम आने की वजह से उसने मुझे बहुत डांटा है इसलिए मैंने रो-रो के बुरा हाल कर लिया है.
मुझे याद है, इसके बाद मैं बहुत बीमार पड़ गयी थी वो रोज़ मेरी तबीयत पूछने आता था, या शायद ये खबर लेने कि कहीं मैंने घर में कुछ बताया तो नहीं. लेकिन घर का माहौल शांत था क्योंकि मैंने किसी से कुछ नहीं कहा था.
उसके बाद मेरा ये हाल हो गया था कि अपने भाई का सामना करने से भी बचती थी. जब बड़ी हुई तो पता चला कि मेरे साथ यौन अपराध हुआ है. 
शुक्र है कि कुछ वक़्त बाद वो दूसरे शहर चला गया था लेकिन आज भी जब उस बारे में ख़याल आता है तो मन में घिन और सिहरन सी उठती है.
बात तब की है जब मैं चौथी या पांचवीं क्लास में पढ़ती थी. बाकी बच्चों की तरह हम भी गर्मी की छुट्टियों में नानी के घर जाया करते थे. 
चूँकि नानी गांव में अकेले ही रहती थीं और वहां जब हम चार भाई-बहन पहुंचते तो दिक्कतें भी बहुत होती थीं लेकिन नानी के यहां जाने का चाव इतना था कि हम हर साल वहां पहुंच जाते.
नानी के घर के बगल में हमारे चचेरे नाना का घर था. हम उनके घर जाकर उनके बच्चों के साथ खेलते, टीवी देखते और खूब मौजमस्ती करते. 
एक रात बहुत गर्मी पड़ रही थी, लाइट भी नहीं थी. बाहर बिछाने के लिए चारपाइयां कम थीं. जब चारपाई कम पड़ गयी तो उन्होंने कहा कि सुमन को मेरे घर भेज दो. उस दिन उनके घर में कोई और नहीं था.
मुझे चचेरे नाना के घर सोने के लिए भेज दिया. उन्होंने मुझे चारपाई पर लिटाया और मुझे पढ़ने के लिए एक किताब दी. मुझे कहानियां पढ़ने का शौक था इसलिए जो भी किताब हाथ लगती सब पढ़ डालती थी.
उन्होंने मुझसे एक कहानी को एक निश्चित जगह से पढ़ने के लिए कहा. मैं पढ़ने में होशियार थी, अपना टैलेंट दिखाने का मौका मिला था तो फटाफट पढ़ने लगी.
पढ़ते-पढ़ते एक शब्द आया, 'ब्रा'. उन्होंने पूछा, "जानती हो ब्रा क्या होता है? तेरी मम्मी पहनती हैं?" 
यह कहते हुए उनका हाथ मेरी टी-शर्ट के अंदर पहुंच चुका था. मुझे लगा कि मेरे साथ कुछ ग़लत हो रहा है. मैं रोते हुए किताब फेंक कर वहाँ से भागी, मेरे पीछे वो भी आए.
मैं रोती रही लेकिन किसी से बता नहीं सकी कि मेरे साथ क्या हुआ है. जब समझदार हुई तो अपनी छोटी बहनों को इस बारे में बताया, ताकि अगर उनके साथ ऐसा कुछ हो तो वो किसी से बता सकें. 
माँ से आज तक नहीं कह सकी क्योंकि मेरी मां ने फिर कभी मुझे सीने से लगाकर नहीं पूछा कि उस रात क्या हुआ था.
(बीबीसी संवाददाता सिन्धुवासिनी से बातचीत पर आधारित)
(बीबीसी हिन्दी के एंड्रॉएड ऐप के लिए 
 करें. आप हमें 
 और 
 पर भी फ़ॉलो कर सकते हैं.)



ताक़तें लगी थीं कि बस एक बार गुजरात में गिरा दो: नरेंद्र मोदी

गुजरात और हिमाचल प्रदेश के विधानसभा चुनावों में जीत हासिल करने के बाद नरेंद्र मोदी ने दिल्ली के भाजपा मुख्यालय में पार्टी कार्यकर्ताओं को संबोधित किया.
1- जब उत्तर प्रदेश में महानगरपालिका, नगरपालिका, नगर पंचायत के चुनाव चल रहे थे, तब बड़े ज़ोरशोर से कहा जा रहा था कि जीएसटी के कारण यूपी में भाजपा ठप हो जाएगी. गुजरात और महाराष्ट्र में भी इसी तरह के अफवाहों का ज़ोर था, लेकिन पार्टी को अभूतपूर्व समर्थन मिला. 
2- इन सभी चुनाव नतीजों ने एक बात सिद्ध कर दी है कि देश रिफॉर्म के लिए तैयार है, परफॉर्म करने वाली हर बात को पॉजीटिव देख रहा है और बदलाव के लिए तैयार है.
3- लोकतंत्र में चुनाव सरकार के काम का लेखा-जोखा होते हैं. आज मध्यम वर्ग की अपेक्षाएं इतनी अधिक हैं कि वो इन्हें जल्द से जल्द पूरा करना चाहता है. हिमाचल ने जिस प्रकार से नतीजे दिखाए हैं, वो इस बात का सबूत हैं कि अगर आप विकास नहीं करते हैं, गलत कामों में उलझे हैं, तो 5 साल के बाद जनता आपको स्वीकार नहीं करती है. 
4- आज के वातावरण में किसी सरकार का दोबारा जीतना राजनीतिक विश्लेषकों के लिए बहुत बड़ी घटना के रूप में देखा जा रहा है. गुजरात एक अपवाद है. 1989 से वहां लगातार जीतते आ रहे हैं. मेरे लिए व्यक्तिगत रूप से गुजरात की जीत दोहरी खुशी है. क्योंकि आम तौर पर लंबे अरसे तक जो व्यक्ति मुखिया रहा हो, उसके वहाँ से हटने के बाद गिरावट आने के बाद चर्चा होती है. तुलना होने लगती है, डिमोरलाइज़ करने का प्रयास होता है. मेरे लिए खुशी है कि गुजरात छोड़ने के बाद कार्यकर्ताओं ने जिस तरह से गुजरात को संभाला है, ये मेरे खुशी की बात है. मेरे आने के बाद भी गुजरात में विकास जारी है.
5- कांग्रेस पार्टी तो सिर्फ़ दिखती थी मैदान में हैं, लेकिन उसके सिवाय कितनी ताकतें लगी हुई थी कि एक बार गुजरात में गिरा दो. कैसे-कैसे षडयंत्र किए गए, कैसी-कैसी चालें चली गई, विकास के संबंध में राजी-नाराजी तो हो सकती है, लेकिन कोई विकास की मज़ाक उड़ाए, ऐसा सार्वजनिक जीवन में होता नहीं है. 
6- मई 2014 में लोकसभा चुनाव के बाद इस देश में विकास का एक माहौल बना है, देश को विकास के रास्ते से उतारने की हरकत मत कीजिए. 'सबका साथ, सबका विकास' के मंत्र पर जनता की मुहर लग गई है. 
7- 30 साल पहले गुजरात में जातिवाद का ज़हर डाल दिया गया था, वहाँ मुझ जैसे लाखों कार्यकर्ताओं ने उसे ख़त्म किया था. लेकिन सत्ता भूख के कारण इस चुनाव में कुछ लोगों ने फिर से एक बार जातिवाद के बीज बोने के प्रयास किए हैं, जिसे गुजरात की जनता ने नकार दिया है. 
8- हर राजनीतिक तराजू पर ये असामान्य विजय है. किसी राज्य में लगातार 30 साल से जीत हासिल करना पूरी दुनिया के लिए चौंकाने वाली बात है.
9- विजय के बाद भी साढ़े छह करोड़ गुजराती एक हैं, नेक हैं. न्यू इंडिया के सपने को पूरा करेंगे.
10- आख़िर में एक नारा- जीतेगा भाई जीतेगा, विकास ही जीतेगा.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



#Badtouch: 'चाचा को सब पसंद करते थे लेकिन मैं नहीं...'

'चाचा अक्सर हमारे घर आते थे. बहुत हंसमुख और मिलनसार किस्म के थे वो. कभी बच्चों के लिए संतरे लाते तो कभी बेकरी वाले बिस्किट. सभी लोग उन्हें बहुत पसंद करते थे, लेकिन मुझे वो रत्ती भर भी पसंद नहीं थे.'
'वो मुझे देखते ही गोद में उठा लेते और चूमने की कोशिश करते. अपनी खुरदरी-सी दाढ़ी मेरे चेहरे पर रगड़ने लगते और मुझे तब तक गोदी से नहीं उतारते जब तक मैं उन्हें जोर का चांटा न मार दूं, या नाखून न लगा दूं.' 
23 साल की रचिता ये बातें बताते हुए घृणा और ग़ुस्से से भर उठती हैं. उनके साथ ये हादसा तब हुआ जब वो सात-आठ साल की थीं.
यौन शोषण के मामलों में एक बड़ा हिस्सा वो होता है जिसमें अपराधी पीड़िता का क़रीबी होता है. ऐसे हालात में न तो जुर्म की शिकायत आसानी से हो पाती है और न इनकी सुनवाई या फ़ैसला. 
लेकिन क्या वाक़ई ज़ुर्म की शिकायत या सुनवाई इतनी मुश्किल है? उस औरत पर क्या बीतती होगी जिसका अपना ही उसका उत्पीड़न करता है? ऐसी स्थिति में कहां जाएं? किससे मदद मांगें?
इन्हीं सवालों को ध्यान में रखते हुए बीबीसी हिंदी एक ख़ास सिरीज़ शुरू करने जा रहा है. इस दौरान महिलाएं और लड़कियां अपने अनुभव साझा करेंगी. इसके साथ ही हम महिलाओं के क़ानूनी अधिकारों और उन्हें मिल सकने वाली मदद के बारे में बात करते हुए इससे जुड़े तमाम मसलों पर रोशनी डालेंगे.
आने वाले दिनों में इससे भी भयावह अनुभव वाली रिपोर्ट आप हमारी वेबसाइट 'www.bbchindi.com' पर पढ़ पाएंगे.
इस सिरीज़ की पहली कड़ी में आपसे मुख़ातिब हैं रचिता (बदला हुआ नाम).
रचिता बताती हैं, "आख़िर एक दिन मैंने हिचकिचाते हुए मम्मी से कह ही दिया. मैंने कहा कि गौरव चाचा अपनी दाढ़ी मेरे चेहरे पर रगड़ते हैं तो मुझे बहुत बुरा लगता है. मम्मी ने पूछा, कुछ और तो नहीं किया? मैंने ना में सिर हिलाया."
वो कहती हैं, "उस दिन के बाद से उन्होंने गौरव चाचा को मुझ तक पहुंचने ही नहीं दिया. उनके आते ही मुझे दूसरे कमरे में बिठा देतीं और पूछने पर कहतीं कि पढ़ाई कर रही है या खेलने गई है."
वह अब इस बात को लगभग भूल गई हैं, लेकिन जब भी यौन उत्पीड़न या इससे मिलते-जुलते शब्द सुनती हैं तो ज़ेहन में ये बातें उभरकर ज़रूर आ जाती हैं.
यह कहानी अकेले रचिता की नहीं है. आंकड़ों पर गौर करें तो यौन उत्पीड़न के अधिकतर मामले ऐसे होते हैं जिसमें अपराधी या तो पीड़ित के परिवार का सदस्य होता है या कोई रिश्तेदार या फिर कोई जानने वाला.
हालांकि रचिता ख़ुशक़िस्मत थीं कि उनके घरवालों ने उनकी बात समझी, लेकिन ऐसी मदद और सहानुभूति बहुत कम लोगों को ही मिल पाती है.
नेशनल क्राइम रिकॉर्ड् ब्यूरो के आंकड़े बताते हैं कि साल 2015 में महिलाओं के ख़िलाफ़ अपराध के कुल 3,27,394 मामले दर्ज किए गए. इनमें रेप के 34, 651 मामले थे और 33,098 मामलों में अपराधी पीड़िता का जानने वाला था.
महिलाओं के लिए काम करने वाले एनजीओ 'ब्रेकथ्रू' की सीनियर मैनेजर पॉलिन गोमेज कहती हैं,''हमने ऐसे मामले देखे हैं जहां दामाद ने सास का यौन उत्पीड़न किया, भाई ने बहन का, पिता ने बेटी का या फिर दादा ने पोती का.''
अगर ऐसा हो तो क्या करना चाहिए? 
इस सवाल के जवाब में पॉलिन कहती हैं, "अपनी बात तब तक कहते रहिए जब तक कोई सुन न ले, कोई प्रतिक्रिया न दे दे."
वो कहती हैं, "कई लोगों से कहिए. स्कूल-कॉलेज में कहिए. पुलिस या मजिस्ट्रेट के पास जाइए. किसी एनजीओ की मदद लीजिए, हेल्पलाइन नंबरों पर कॉल कीजिए. कुछ भी कीजिए, लेकिन चुप मत बैठिए."
सेंटर फ़ॉर रिहैबिलिटेशन ऐंड डेवलपमेंट में क्लिनिकल साइकॉलजिस्ट डॉ. श्रावस्ती वेंकटेश कहती हैं, "यौन शोषण के पीड़ितों में ग़ुस्सा, ग्लानि और निराशा का भाव होता है. मदद न मिलने पर यह और बढ़ जाता है." 
वो कहती हैं, "कई बार पीड़ित घटना के सालों बाद भी उससे पूरी तरह उबर नहीं पाता. ऐसे में काउंसलिंग बहुत मददगार साबित होती है."
पॉलिन गोमेज़ कहती हैं, ''कई बार लोग जुर्म के ख़िलाफ़ आवाज़ उठाना चाहते हैं, लेकिन क़ानून और बाक़ी चीजों की सही जानकारी न होने की वजह से ख़ामोश रहकर तकलीफ़ें झेलते रहते हैं. यह स्थिति बहुत ही भयावह है. 
(बीबीसी हिन्दी के 
 के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



भागी हुई लड़कियां: 'जाति का भूत प्यार का पीछा करता रहा'

'घर की ज़ंजीरें
कितनी ज़्यादा दिखाई पड़ती हैं
जब घर से कोई लड़की भागती है'
लड़कियां जब घर से अपनी ख्वाहिशों को पूरा करने के लिए निकलीं तो ज़्यादातर मौकों पर 'भागी हुई लड़कियां' कहलाईं. 
'भागी हुई लड़कियां'  कवि आलोकधन्वा की कविता भी है. जिसके लिखे जाने से पहले और लिखे जाने के बाद न जाने कितनी ही लड़कियां भागी हैं. 
बीबीसी हिंदी की नई सिरीज़- 
 सिरीज़ के इस नाम से हमारा मतलब इसके शाब्दिक अर्थ की बजाय उस चुनौती से है, जो इन लड़कियों ने जब समाज को दी तो 'भागी हुई लड़कियां' कहलाईं. इन लड़कियों के मन में जो सपने थे, उन्हें घरों की बंदिशें रोक नहीं पाईं. इन लड़कियों ने सिर्फ दिल की सुनी. आगे की कहानी, उन्हीं की ज़ुबानी...
एक ऐसे समाज में जहां शादी को प्यार की सफलता मान लिया जाता है. शादी यानी धर्म, जाति और वर्ग को नकार कर किए प्यार के संघर्षों का अगला पायदान. 
शादी के मार्फ़त प्यार को एक ख़ास तरह के सांचे में ढालने की कोशिश, इस संघर्ष को लगातार जटिल बनाती जाती है.
दादी-नानी की कहानियों और '…And they lived happily ever after' जैसी सोच से बिल्कुल अलग जब असल जीवन में प्यार... शादी में तब्दील होता है तो न सिर्फ़ दो परिवारों की अपेक्षाओं की दुश्वारियां साथ लाता है बल्कि उन दो प्रेमियों के एक-दूसरे के साथ अथवा दूर रहते हुए एक साझे स्पेस में अपनी पहचान कायम करने की कोशिशें भी इस वैवाहिक रिश्ते को तमाम तरीकों से प्रभावित करती हैं. 
इन हालात में जहां एक तरफ अपने पसंद के साथी को जीवन-साथी के रूप में पा लेने की खुशी आपको आश्वस्त करती है, वहीं साथी के परिवार का इस संबंध से नाखुश होना एक चुनौती बन कर उभरता है.
हम दोनों के मामले में 'जाति' एक ऐसे सच के तौर पर उभरी, जिसे अनदेखा नहीं किया जा सकता. एक पक्ष की नाराज़गी के बाद शादी करना खुद में ही एक बड़ी इमोशनल चुनौती थी. 
हमारी शादी के कुछ साल बाद जब मेरे साथी प्रियंवद के परिवार से संबंध सामान्य हुए, तब भी मेरी 'जाति का भूत' हमारे रिश्ते का पीछा करता रहा और शायद आज तक कर रहा है.
इसका हासिल यह रहा कि मेरे और प्रियंवद के परिवारों के बीच आज तक वैसे संबंध न बन सके, जिसकी उम्मीद समाज करता है.
शादी के तीन साल बाद हम दोनों पहली बार प्रियंवद के घर गए थे. लिहाज़ा लोग हम दोनों से और खासतौर पर मुझसे मिलने के लिए आ रहे थे. एक सज्जन, जो इनके पिताजी के दोस्त थे और हमसे मिलने आए और मुझसे मेरे घर-परिवार और नेटिव प्लेस के विषय में पूछने लगे. इससे पहले कि मैं कुछ जवाब देती, पिताजी ने कहा, ''ये इलाहाबाद से हैं और इनकी पढ़ाई-लिखाई भी वहीं से हुई है.''
वो अच्छी तरह जानते थे कि मैं गोरखपुर से हूं और स्कूलिंग के बाद मेरी पढ़ाई-लिखाई इलाहाबाद यूनिवर्सिटी और जेएनयू से हुई है. बावजूद इसके उनका मेरा नेटिव प्लेस इलाहाबाद बताना इसी बात की ओर इशारा कर रहा था कि वे मेरी पहचान उन पर ज़ाहिर करना नहीं चाह रहे थे, क्योंकि उस व्यक्ति का संबंध भी गोरखपुर से था. और सही जवाब देने पर जाति समेत मेरी पूरी पहचान उन पर ज़ाहिर हो जाने का खतरा था. 
देखा जाए तो यह बहुत छोटी सी बात थी, जिसे 'आई-गई' समझ कर शायद भुला देना बहुत आसान रहता लेकिन प्यार का रिश्ता इस मायने में खास होता है कि यह बराबरी का मौका देता है और अगर नहीं देता है तो देना चाहिए.
अपनी सकारात्मकताओं और नकारात्मकताओं के साथ होते हैं, इसलिए कोई भी ऐसी बात जो इस रिश्ते की बराबरी को चोट पहुंचाती है. वह दरअसल इस प्रेम का सम्मान तो नहीं कर रही होती और उसका विरोध होना ही चाहिए. बावजूद इसके मैं अपनी पहचान के बदले जाने पर उस वक़्त और आज तक कोई विरोध नहीं कर पाई.
आज इस विषय पर लिखते हुए बचपन की वह याद ताज़ा हो आती है कि जब बात-बात पर जाति पूछ लेने वाले पूर्वांचली समाज का हिस्सा होते हुए भी मेरा बालमन यह सोच कर अपनी जाति बताने से कतराता था कि समाज में मेरी जाति को सबसे निचला दर्जा मिला है.
जब पापा से इस बाबत पूछती तो वो कहते कि अपनी पहचान अथवा जाति को छुपाना गलत है. जब भी कोई पूछे पूरे आत्मविश्वास के साथ बताओ कि मैं अमुक जाति की हूं!
लेकिन इस वाकये से मैंने महसूस किया कि मेरी अर्जित पहचान यानी मेरी शिक्षा, मेरे प्रोफेशन आदि बेमानी थे और मेरी जाति मेरी पहचान थी.
लिहाज़ा हमारी शादी का विरोध हुआ और इसे स्वीकार करने के बावजूद मेरी जातिगत पहचान के ज़ाहिर हो जाने का डर तमाम रास्तों से मुझ तक पहुंचता रहा. 
मेरे पैतृक शहर का नाम गलत बताना इसी डर का नतीजा था.
आज इस राइट-अप को लिखते हुए भी मुझे नाम बदलकर लिखने का ऑप्शन दिया गया था. लेकिन मेरा इस बात पर गहरा भरोसा है कि अपने सच को अपनी पहचान के साथ कहने का हौसला आपको थोड़े वक्त के लिए तकलीफ़ भले दे लेकिन लंबे समय में खुद के प्रति अपराध-बोध से ग्रसित होने से बचा ले जाता है.
लिहाज़ा अपने नाम और पहचान के साथ यह राइट-अप लिख रही हूं. और प्रेम के बारे में सिर्फ़ इतना ही कि वो क़दम-दर-क़दम एक संघर्ष है, जिसका प्रतिपक्ष कभी समाज होता है तो कभी आप खुद!
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
और 
पर फ़ॉलो भी कर सकते हैं.)          



'हमें क़ुरान की क़सम देकर ज़हर पिला दिया गया'

'उसकी बची-खुची चीज़ों को जला डालोगे? भागी हुई लड़की की अनुपस्थिति को भी जला डालोगे?' 
एक लड़की का अपनी मर्ज़ी से घर छोड़ना कई बातों को जन्म देता है. चरित्र पर सवाल उठाने से शुरू हुआ सिलसिला 'लड़की भाग गई' तक फैल जाता है.
 भागी हुई लड़कियां में अब तक आप 
, 
, 
,
, 
 को पढ़ चुके हैं. आज बारी है आठवीं किस्त की.
ये कहानी सिंध, पाकिस्तान के ख़ैरपुर में रहने वाली एक लड़की ताहिरा की है, जो जब 'भागी' तब उसका शिनाख़्त कार्ड (आईकार्ड) तक नहीं बना था. लेकिन ताहिरा के साथ 'भागा' कामरान रास्ते में ही कहीं छूट गया. 
दिल भले ही मिले न मिले, लेकिन मर्जी से 'भागने वालों के रास्ते में टांग अड़ाने वाले लोगों की सोच दोनों मुल्कों में बिल्कुल मिलती है. आगे की कहानी ताहिरा की ज़ुबानी जिसे बताते हुए वो कभी हंसीं तो कभी फफक कर रोईं.
मेरा नाम ताहिरा नहीं है. कामरान और मेरे साथ हुए वाकये के बाद न जाने क्यों सब इस नाम से पुकारने लगे. मेरा असली नाम तो सुबस ताहिरा जाफ़री है. कामरान भी सुबस ही कहता था.
कामरान और मैं पड़ोसी थे, लेकिन मुलाक़ात हुई थी फ़ेसबुक पर. हम दोनों ने छह महीने तक फ़ेसबुक पर एक-दूसरे से बात की. 
रास्ते में स्कूल आते-जाते मुलाक़ात हो जाती थी. पड़ोसियों और घरवालों को हम पर शक होने लगा. हम दोनों को शुरू से मालूम था कि घरवाले राज़ी नहीं होंगे. मेरे घरवाले अमीर थे, लेकिन कामरान का घर एक दुकान से सहारे चलता.
मैं घर से निकलना नहीं चाहती थी, लेकिन कामरान माना नहीं. बोला- घर से नहीं निकले तो मार दिए जाएंगे सुबस, मेरे घरवाले मुझे यहां रहने नहीं देंगे.
हिम्मत कर मैं घर से निकल गई. हम दोनों चुपचाप शाह दरगाह चले गए. छह दिन हम वहीं रहे. वहां खूब भीड़ थी. दरगाह में हम खूब खुश रहे. ज़ुम्मे के दिन लोग वहां आते और झूमकर नाचते. 
कामरान से कहा करती थी कि जाओ तुम भी नाचो. वो कभी नहीं नाचा. हम ठेले पर चाय पीते और दरगाह में आए लोगों को बैठने से पहले ज़मीन पर छींटे मारते हुए देख हंसते रहते. 
कामरान दरगाह पर रोज़ मुझे पांच रुपए की केलसी (कोल्ड ड्रिंक) पिलाता था. और पता है हम दोनों का शिनाख़्त कार्ड (पहचान पत्र) तक नहीं बना था. लेकिन कामरान ने एक वकील अंकल की मदद से मेरे साथ कोर्ट मैरिज कर ली. दरगाह में जब मैं सोती तो कामरान जगा रहता और जब वो सोता तो मैं जगी रहती. ख़ौफ इस कदर हम में समाया हुआ था.
पैसे ख़त्म हो रहे थे. दरगाह पर डर भी लग रहा था. कामरान ने घरवालों से कॉन्टेक्ट किया तो वो बोले, ''घर लौट आओ, सुबस के घरवाले हमारे घर तोड़ने और बेटी-बहू उठाने की धमकी दे रहे हैं.'' 
मैंने कामरान को समझाया कि मान जाओ, मेरे घरवाले सीधे नहीं हैं. मेरे घरवालों ने क़ुरान की कसम खाकर कहा कि कुछ नहीं कहेंगे. हम इस पर यक़ीन करते हुए डरकर घर लौट गए. 
हम मेरे घर गए. वहां अब्बा, चाचा, भाई, मम्मा और कामरान के सारे घरवाले थे. मेरे घरवाले बहुत पावरफुल थे. कामरान की फैमिली डर की वजह से कुछ नहीं बोल रही थी.
घर पहुंचने के आधे घंटे के भीतर मेरे चाचा लोग भीतर से ज़हर की बोतल ले आए. बोतल से पर्ची तक नहीं हटी थी. चाचा ने जबरदस्ती हम दोनों के मुंह में ज़हर की बोतल घुसा दी. 
मुझे हल्का-हल्का याद है. कामरान ज़हर पिलाए जाने के कुछ देर बाद गिर पड़ा था. मेरी आंखें भी बंद हो रही थीं. अल्लाह का शुक्र है कि पता नहीं कैसे, तभी पुलिस का छापा पड़ गया. हम दोनों को उठाया गया.
चार दिन बाद मुझे अस्पताल में होश आया तो कामरान नहीं दिखा. मेरी निगाहें कामरान को खोजने लगीं. सबने कहा- वो ठीक है.
इस बीच कामरान मुझसे मिलने नहीं आ सका. मन चिढ़चिढ़ा रहता था. पता नहीं कौन वहां मेरे लिए केलसी ले आता था? मुझे लगता कि कामरान रख गया होगा.
आज तक कामरान की क़ब्र पर नहीं जा पाई हूं. अब कामरान के यहां रहती हूं. मैंने सोचा कि अब कुछ बनकर दिखाना है ताकि जैसा मेरे साथ हुआ, वैसा किसी के साथ न हो.
लेकिन कहां कुछ बदला. अब भी अख़बारों में मेरी कहानी जैसी ख़बरें भरी रहती हैं. 
कई बार लगता है कि मेरी ही ग़लती थी. कामरान की बात नहीं माननी चाहिए थी. मैं उस रोज़ घर से नहीं निकलती तो सब ठीक रहता. कामरान ज़िंदा रहता. मेरे बाबा को जेल न हुई होती. मेरे बाबा, जिन्होंने कामरान को ज़हर पिलाया भी नहीं था. वो तो बस चुपचाप रहकर देखते रहे.
बाबा की याद आती है. मम्मा और भाइयों से बात होती है. फर्स्ट ईयर का फ़ॉर्म भरा है. 28 अप्रैल को पेपर होगा. आगे जो होगा, वो क़िस्मत और अल्लाह की मर्जी.
कामरान की बहुत याद आती है. पता नहीं कामरान की क़ब्र पर मैं कब जा सकूंगी?
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



भागी हुई लड़कियां: नाज़मीन के घर से 'भाग कर' निशा बनने की कहानी

'और भी लड़कियां होंगी जो भागेंगी मार्च के महीने में.'
'भागी हुई लड़की' कई बार सिर्फ घर ही नहीं, बल्कि अपना नाम, रिश्ते और धर्म भी पीछे छोड़ जाती है.
ये कहानी है नाज़मीन की, जो ऐसे हालात और वक़्त में अपनी मोहब्बत पाने के लिए घर से निकली, जब मुल्क के एक सूबे में हिंदू-मुस्लिम दंगे हुए कुछ वक़्त ही बीता था. 
साल 2002 के बाद का समय था और नाज़मीन को मोहब्बत थी हिंदू लड़के अंकित शर्मा से.
 में 
, 
 और 
 के बाद आज पढ़िए चौथी किस्त.
मैं यहां अपनी कहानी बता रही हूं. यह इस बात का सुबूत है कि मैं अब भी 'भागने' के टैग से मुक्त नहीं हो पाई हूं.
अब्बा दूसरों की लड़कियों के लिए कहते, ''फलाने की लड़की ने भागकर नाक कटवा दी. लड़का बिरादरी का भी नहीं था.''
बिरादरी का लड़का न होने पर भड़कने वाले अब्बा को मेरे रूप में वक़्त तगड़ा झटका देने वाला था. 
जयपुर के एक छोटे इलाक़े में हम रहते थे. अब्बा लोगों के घरों में वाइट वॉश करते थे. छह भाई-बहनों में मैं सबसे बड़ी थी.
स्कूल के बाद एक टेक्निकल कोर्स करने के दौरान अंकित से मुलाक़ात हुई. फिर फ़िल्मों की ही तरह हम दोनों को न जाने कब प्यार हो गया.
इन मुलाक़ातों के दौरान कभी हमारा धर्म आड़े नहीं आया. हम एक-दूसरे को अलग धर्म के होने के बावजूद भी प्यार करने से नहीं रोक पाए. कल क्या होगा, इसकी ज़्यादा फ़िक्र नहीं की.
अम्मी मेरी हमराज़ थीं. "मैं किसी को पसंद करती हूं' अम्मी को जब यह पहली बार बताया था तो वो ख़ुश हुई थीं. लेकिन मेरी मोहब्बत अंकित का नाम सुनते ही अम्मी की ख़ुशी चंद पलों में फ़रार हो गई."
अम्मी ने पहली बार में ही साफ इनकार कर दिया. बोलीं, ''अपने छोटे भाई-बहनों का सोचा है? अब्बा बिलकुल बर्दाश्त नहीं करेंगे. तू ऐसा सोच भी कैसे सकती है. मुझसे तो कह दिया, किसी और से मत कहना.''
अब्बा से मैंने तब भले ही कुछ न कहा हो लेकिन अपने आप से मैं कह चुकी थी कि यह फ़ैसला अब नहीं बदलूंगी. 
अंकित ने भी कई बार अम्मी को समझाया, लेकिन कुछ फ़र्क नहीं पड़ा. कोर्स पूरा होने के बाद मैं नौकरी करने लगी थी. मालूम था कि अब्बा कभी नहीं मानेंगे. 
उस रात मैं पहली बार घर नहीं लौटी थी. ज़ाहिर है कि सब परेशान होंगे. अब्बा अपनी परेशानी को ग़ुस्से से छुपा रहे होंगे. यही ख्याल मुझ पर हावी हुए जा रहे थे. लिहाज़ा मैंने घर फ़ोन कर दिया. 
अंकित ने अब्बा और अम्मी से फ़ोन पर मिलने की गुज़ारिश की. हमें लाख कोसने के बाद अब्बा अम्मी आख़िरकार कुछ रोज़ बाद हमसे मिले.
हमने अब्बा-अम्मी को अपनी शादी के बारे में बताया. 
अब्बा बोले, ''तू मेरे लिए आज से मर चुकी है. अपनी शक्ल कभी मत दिखाना. मेरी दी आज़ादी का ये फ़ायदा उठाया है तूने?''
अब जंग दूसरे घर लड़ी जानी थी. अंकित भी भाई-बहनों में सबसे बड़ा था. अंकित के घरवालों ने उसे भी काफी कोसा. पर अंकित भी मेरी तरह अड़ चुका था. धीरे-धीरे ससुराल में सबने मुझे अपना लिया. 
अंकित ने मुझे क़ुरान शरीफ़ लाकर दी. कहा- तुम जैसे अब तक इबादत करती आई हो, वैसे ही करती रहना.
 ये एक बात आज भी याद करती हूं तो मन ख़ुश हो जाता है. 
पर हक़ीक़त ये है कि मैं ख़ुद भी धीरे-धीरे अंकित के साथ परिवार में ढलने लगी. मैं अब नमाज़ नहीं पढ़ती हूं. मीट खाना बंद कर दिया है. मेरा नाम अब नाज़मीन नहीं, निशा है. 
ससुराल में सब निशा या भाभी ही बोलते हैं. ईद पर अंकित शॉपिंग करवाना और मिठाई का पूरा इंतज़ाम रखते हैं. घर में जितनी पूजा होती हैं, सबमें शरीक़ होती हूं.
इन बातों के लिए मुझ पर कोई दबाव नहीं रहा. बस सब ख़ुद-ब-ख़ुद होता चला गया. ये फ़ैसले मैंने खुद लिए, घर से निकलकर अंकित से शादी करने के फ़ैसले की ही तरह. 
हालांकि कुछ अफ़सोस भी होते हैं. ख़ासतौर पर जब मेरी ज़िंदगी का दूसरा सबसे ख़तरनाक फ़ोन कॉल आया. अब्बा के इंतकाल की ख़बर वाला फोन कॉल.
मैं चाहकर भी न जा सकी. अम्मी ने मना किया कि रिश्तेदार लोग आए हुए हैं, ख़ुदा के लिए इस दुख की घड़ी में तू आकर मुसीबत मत बढ़ाना.
अब्बा के जाने के बाद सिर्फ़ एक बार रात के अंधेरे में घर जा सकी. मेरा घर, जहां से मैं अपनी ख़्वाहिश को पूरा करने के लिए निकली थी.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



भागी हुई लड़कियां: डांस के लिए घर से 'भाग फ्रीडम फाइटर' बनी ये लड़की

'घर से बाहर लड़कियां काफी बदल चुकी हैं.'
ये कहानी ऐसी एक लड़की की है, जो घर से प्यार या पढ़ाई के लिए नहीं निकली. वो घर से इसलिए निकली कि पैरों में घुंघरू बांधकर कुचिपुड़ी डांस सीख सके.
 में आप 
, 
, 
 और 
 पढ़ चुके हैं. आज बारी है छठी किस्त की.
छोटे से ही मुझे डांस करना अच्छा लगता था. स्कूल में पढ़ाई के अलावा डांस, ड्रामा और म्यूजिक से जुड़े प्रोग्राम्स में खूब एक्टिव रही. 
इस वजह से टीचर्स की लाडली बनी. लेकिन मम्मी-पापा नाखुश थे कि उनकी बिटिया 'किताबी कीड़ा' नहीं बन पाई.
मुझे डांस फॉम कुचिपुड़ी बहुत अच्छा लगता था. जैसे-जैसे बड़ी होने लगी, कुचिपुड़ी नृत्य में परफेक्ट होने का ख्वाब आंखों में चमकने लगा. 
मम्मी, पापा ने कहा, ''पढ़ाई में ध्यान लगाओ. डांस सीखने से क्या होगा.'' बचपन का भागता मन कुचिपुड़ी से खेल-कूद की तरफ बढ़ चला. जब एथलेक्टिस ट्रेनिंग की गुज़ारिश घर में की तो इस बार भी वही घिसी हुई 'पढ़ाई में ध्यान लगाओ' की नसीहत मिली. 
गली के लड़कों को साइकिल रेस में चुनौती देने के जुर्म में पापा ने मेरी साइकिल तक बेच दी. पापा ने तब 'दंगल' फिल्म के महावीर फोगाट की तरह 'म्हारी छोरी छोरों से कम है के' जैसी कोई लाइन नहीं कही. 
कॉलेज पहुंची, तब भी मेरा मन सिर्फ पढ़ाई तक ही नहीं टिका. घर पर शायद पहला बड़ा झूठ बोला. झूठ ये कि कॉलेज में एक्सट्रा करिकुलर एक्टिविटी में हिस्सा लेना ज़रूरी है. इस बहाने की आड़ में साल भर कॉलेज की नाटक मंडली में खूब नुक्कड़ नाटक किए. 
नाटकों की वजह से घर पहुंचने में देर होने लगी. लड़कों से दोस्ती होने के शक में थिएयर छोड़ने का फ़रमान जारी हुआ. उसी पुरानी लाइन के साथ- सिर्फ पढ़ाई पर ध्यान लगाओ.
इस फरमान के बाद छुपकर कुछ वक्त ही नाटकों में हिस्सा ले पाई. मन को समझाया कि जब नौकरी करने लगूंगी, तब अपने मन की करुंगी.
फिर धीरे-धीरे ये भ्रम भी टूटता रहा, क्योंकि जिस चीज में मैं अपनी खुशी देखती थी. खुद को ढूंढ पाती थी, उसमें मेरे घरवालों को न अपनी खुशी मिलती और न ही 'अच्छे घर की लड़की' वाली अपनी परिभाषा. 
डांस, थिएटर, दोस्त के घर पढ़ाई, खेलना कॉलेज ट्रिप, एनजीओ में पढ़ाना. ये सारे काम जब करने चाहे, तो जवाब मिलता, ''वक्त बर्बाद मत करो. कॉलेज से घर और कॉलेज ख़त्म होने पर अच्छे से लड़के के साथ शादी को मेरी मंज़िल बना दिया गया. 
मम्मी-पापा गलत भी नहीं थे. ज्यादातर मौकों पर एक मिडिल क्लास फैमिली बेटियों के बारे में इतना भर ही सोच पाती है. हमारे समाज को पैरेंटिंग अवेयरनेस की शायद सबसे ज्यादा ज़रूरत है.
पर अफ़सोस होता कि जन्म देने और पालकर बड़ा करने वाले मां-बाप ही अपनी बेटी को समझ नहीं पाए. वो नहीं समझ पाए कि मैं भी हाड़ मांस की बनी हूं. अलग सोच रख सकती हूं. किसी से प्यार भी कर सकती हूं.
घर की चोरी से एक दोस्त के साथ समर्थ थिएटर ग्रुप बनाया, जहां हम सबके साथ थिएटर करते. मेरे बचपन के देखे हुए सपने सच होने लगे. इसी बीच एक दोस्त के साथ मेरी करीबियां बढ़ने लगीं. घर पर ज़िक्र छेड़ा तो इस बार फिर इंकार भरा फ़रमान ही मिला. 
फिर एक रोज़ घर पर शादी की बात सख्ती से चलने लगी. वो दिन मेरे घर पर आख़िरी दिन थे. परिवार की झूठी शान के लिए एक जेल से निकलकर दूसरी अनजान जेल जाना मुझे मंज़ूर नहीं था. मुझे अपनी पहचान अनचाहे आदमी की बीवी बनकर नहीं बनानी थी. 
लड़कों से कुंडलियां मिलाए जाने का दौर शुरू हुआ और मैं अपने ही घर में नज़रबंद कर ली गई. शुक्र ये रहा कि स्कूल पढ़ाने जाती थी, तो सांस सी मिल जाती थी.
मन और आत्मा कब की घर से भाग चुकी थी. शरीर भी घर छोड़ने को तैयार था. बचपन से दबाए जा रहे सपने बगावत कर बैठे. 
घर से निकलने की हिम्मत मिली मोहब्बत और आज़ादी को दबाने के फ़रमान से. 
स्कूल से छुट्टी के वक्त पापा लेने आते थे. एक सुबह मना करके निकली कि आज लेने मत आना. वकील के ज़रिए अख़बार में पहले ही चुपचाप विज्ञापन दे चुकी थी कि घरवालों से मेरा कोई लेना-देना नहीं. 
उस शाम मैं घर नहीं लौटी. कई फोन आ रहे थे. उठाने की हिम्मत नहीं हुई. पर अपने सपनों को दबाने की हिमाक़त भी नहीं कर सकती थी. 
मैं उस रोज़ अपनी मोहब्बत को पाने के लिए घर से नहीं निकली थी. 
मैं बस अपने लिए निकली थी. 
आज उस वाकये को एक साल हो गया है. सपने को देखने के दस साल बाद मैं अब छोटे बच्चों के साथ कचिपुड़ी सीख रही हूं. जी भर नाचती हूं. खुश रहती हूं.
घरवालों की याद तो आती है. कई बार लगता भी है कि ये इकलौता रास्ता नहीं था. पर आज तक घर से भी किसी ने फ़ोन नहीं किया. दीदी ने एक बार फ़ोन कर पूछा था- शादी हुई या नहीं? पर मैं तो शादी के लिए घर से निकली ही नहीं थी.
हमारे मां-बाप सही होते हैं लेकिन वो हर बार सही हों, ये ज़रूरी नहीं है. आज़ादी न मिले तो 'फ्रीडम फाइटर'  बन जाना चाहिए. सपनों को पूरा करने के लिए घर से निकल जाना चाहिए.



#PehlaPeriod: दादी ने कहा, मां को कौआ छू गया है

माहवारी पर आधारित सिरीज़ #PehlaPeriod की छठी किस्त में आज पढ़िए ऋचा साकल्ले, पूजा दास, शिवानी पांडेय और जागृति पांडेय के अनुभव.
मुझे कभी समझ नहीं आता था कि मेरी मां को हर महीने क्या हो जाता है? वो क्यों हमसे कट जाती है. क्यों उन चार दिनों में वो सिर्फ बर्तन धोती है? क्यों उनके धोए बर्तनों पर दादी गंगाजल छिड़कती है?
मां से पूछती तो वो टाल देती. हिम्मत करके दादी से पूछा तो उन्होंने बताया कि तुम्हारी मां को कौआ छू गया है.
फिर एक दिन हमारी 12 साल की केयर टेकर को भी कौआ छू गया. दादी उस पर चीख रही थी कि घर की चीजों को हाथ क्यों लगाया.
पर वो बेचारी चुपचाप रोते हुए अपनी अंडरवियर धो रही थी, कुछ ही दिनों बाद वो काम छोड़कर चली गई.
मुझे हमेशा इस बात का डर रहता था कि कौआ किसी दिन मुझे भी छूकर न चला जाए. कई बार ये भी सोचती थी कि अगर दादी को नहीं छूता है तो हो सकता है कि मुझे भी न छूए. 
एक दिन स्कूल के टॉयलेट में पैंटी में कुछ लाल दिखा. उस समय तो कुछ नहीं किया. जल्दी-जल्दी घर आयी और मां को बताया. वो किचन में गईं और लाकर शक्कर खिला दी.
इसके बाद मां ने मुझे माहवारी के बारे में सबकुछ समझाया.
कौए को लेकर मेरा डर जा चुका था. मैंने और मम्मी ने डील की थी कि दादी को इस बारे में नहीं बताएंगे और वाकई दादी को इस बारे में कभी पता नहीं चला.
पीरियड के बारे में न तो किसी ने घर में बताया था और न ही किसी बाहरी ने.
उस समय मैं 13 साल की थी. दादी के घर गई हुई थी और एक दिन खून से कपड़े लाल हो गए. मुझे लगा ब्लड कैंसर है और परेशान हो गई.
मम्मी को बताया तो उन्होंने घर के पुराने कपड़ों से तैयार पैड दिया.
पहला पीरियड जब बीता तो लगा कि चलो मुसीबत टली, लेकिन बाद में मालूम हुआ कि ये तो सिर्फ़ शुरुआत है.
उस वक्त सातवीं क्लास मे थी. गांव में थी तो मां ने पैड की जगह कपड़ा यूज़ करने को दिया.
पहला पीरियड था तो ब्लीडिंग बहुत ज्यादा हुई. बार-बार कपड़ा गंदा हो रहा था. उस दिन से मां ने दादी के साथ सोने पर पाबंदी लगा दी.
सोने से पहले बिस्तर पर पुरानी चादरें बिछा दिया करती थीं ताकि अच्छी वाली चादर खराब न हो.
फिर भी खून के धब्बे पड़ ही जाते थे. छुआछूत क्या होता है और जिसके साथ होता है, उसे कैसा लगता है, इसका एहसास मुझे पहली बार हुआ.
मुझे समझ नहीं आया कि पीरियड की वजह से दादी का प्यार, मेरे लिए कैसे कम हो गया.
मेरा पीरियड 13वें साल में आया था. उस समय सर्दियों की छुट्टियां चल रही थीं.
मुझे पीरियड के बारे में सबकुछ पहले से ही पता था, क्योंकि मेरे स्कूल में कई वर्कशॉप हुआ करती थीं.
बावजूद इसके जब मुझे पहली बार ब्लीडिंग हुई तो मैं रोने लगी. वहीं मेरी मां मुझे बार-बार समझाने की कोशिश कर रही थीं. 
मैं बार-बार यही कह रही थी कि भगवान ने मेरे साथ बेईमानी की है. 
भाई को क्यों नहीं होता ये सब? लेकिन आज जब मैं ये पुरानी बातें याद करती हूं तो अपनी नासमझी पर खूब हंसी आती है.
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
 और 
 पर फ़ॉलो भी कर सकते हैं.)



#PehlaPeriod: 'लगता था, पीरियड्स यानी लड़की का चरित्र ख़राब'

#PehlaPeriod सिरीज़ में हमने अब तक महिलाओं के अनुभव आपके साथ शेयर किए. 
इस दौरान लड़कियों ने बताया कि कैसे उनके पिता पीरियड्स की बात सुनकर झेंप गए या कैसे उनके भाई को लगा कि वे पेट दर्द का बहाना बना रही हैं.
इसलिए सिरीज़ के आखिर में हम पेश कर रहे हैं पुरुषों के कुछ अनुभव. मसलन, माहवारी के बारे में उनकी क्या धारणा है और उन्हें इस बारे में कैसे पता चला.
पहले मुझे पता नहीं था कि पीरयड्स असल में क्या होते हैं. स्कूल में पीरियड्स के ऊपर जब भी बात होती थी, तो साथ के लड़के हमेशा लड़कियों का मज़ाक बनाते थे. 
उनकी बातें सुनकर मुझे भी यही लगने लगा था कि इसका मतलब कुछ गंदा ही है.
दिल्ली का लड़का होते हुए भी मेरे लिए किसी लड़की के बारे में यह सुनना कि उसे पीरियड हो रहे हैं, उसके चरित्र पर उंगली उठाने को मजबूर करता था. 
ख़राब चरित्र से रिलेट करने की वजह इस बारे में जानकारी न होना था. स्कूल लाइफ़ में एक भी लड़की दोस्त का न होना शायद इसकी एक वजह हो सकती है. 
साथ ही यह भी बताना चाहूंगा कि आज तक मेरे घरवालों ने मुझसे इस बारे में कोई बात नहीं की है.
एक बार मैंने घर में देखा था कि मम्मी ने दीदी को कागज में लपेटकर कुछ दिया था और वो सीधा बाथरूम चली गई थी. 
मैंने पूछा तो नहीं पर मैं समझ गया था कि कुछ तो है. मुझे आज भी याद है, मेरे एक दोस्त ने एक लड़की की चाल देखकर कहा था कि इसे पीरियड्स हो रहे हैं. 
खैर, मुझे पीरियड का असली मतलब मेरी ही एक दोस्त ने बताया. उसने एक बार मुझसे कहा था, "रवि, यार मुझे पीरियड हो रहे हैं." 
यह सुनकर मैं उसके सामने ही हंस पड़ा था. फिर उसने मुझे ग़ुस्से से घूरा था और लताड़ कर बोली थी, "तुझे पता भी है कि पीरियड होता क्या है?"
कम ज्ञान और अनुभव ने मुझे डरा दिया. मेरे ना में जवाब देने पर उसने मुझे समझाया कि पीरियड क्या होता है, क्यों होता है और इसमें कितना दर्द होता है.  
मैं दिल्ली से हूं और शहरी होने के कारण हम खुद को अडवांस भी मानते हैं. 
इस तथाकथित अडवांस कल्चर में रहते हुए भी, आज भी हम जैसे लड़के पीरियड्स को लेकर कटाक्ष कस देते हैं. 
अगर कोई लड़की खुलकर इस बारे में बात करने लगे तो उसे खुला ऑफर समझ लेते हैं. जब तक इन मुद्दों पर खुलकर बात नहीं होगा, हालात बदलना मुश्किल है.
पीरियड्स के बारे में मुझे ग्रेजुएशन में पता लगा. मेरी एक दोस्त ने ही बताया. 
कुछ दिनों के लिए उसका व्यवहार बदल जाता था, ग़ुस्सा ज्यादा करती थी और चिड़चिड़ी भी हो जाती थी,
पहले अजीब लगता था पर कुछ समय बाद संवेदनशील हो गया. उसे पीरियड्स के दौरान दर्द बहुत होता है. मैं हमेशा उससे एक ही सवाल करता हूं, इतना दर्द कैसे सहती हो?
मेरे घर पर इसको लेकर कभी बात नही की गई. पीरियड्स के दौरान अब भी मेरी मां किचन में नहीं जाती हैं और सैनिटरी नैपकिन्स को लेकर भी जागरूकता की कमी है.
कब पता नहीं. कैसे? ये थोड़ा-थोड़ा याद है. दो बहनें हैं मेरी. लेकिन बचपन से घर से दूर रहा हूँ तो हमारे बीच आम भाई-बहन की तरह लगाव नहीं है. 
इस वजह से कभी बहनों की तरफ से मालूम नहीं चला. हालांकि 13 या 14 का रहा होउंगा जब हॉस्टल से छुट्टियों में घर आया तो मेरी बहनें हमारी चचेरी बहन से कुछ खुसुर फुसुर कर रही थीं. 
मुझे बोला लड़कियों की बातें हैं. फिर भी कौतूहलवश थोड़ा ज़ोर लगा कर सुना तो व्हिस्पर सुन पाया. 
इसके बाद दोस्तों से बातचीत, लड़कपन की अधकचरी जानकारियां, महिलाओं वाली मैगज़ींस. थोड़ा इंट्रोवर्ट हूं तो कोई ऐसी दोस्त भी नहीं रही जिससे खुलकर पूछ सकूँ. 
आज भी जो मालूम है, हो सकता है कुछ ग़लत भी होगा उसमें, वो इसी तरह धीरे-धीरे जाना है. छोटे शहरों में ऐसा ही तो होता है.
मुझे कभी समझ में नहीं आता था कि मेरे परिवार की महिलाएं अचानक से क्यों अचार देने से मना कर देती हैं. या दुर्गा पूजा में भी नहीं जाती हैं. 
नौवीं में ये सब कोर्स का हिस्सा था पर टीचर ने कुछ नहीं पढ़ाया, ये कहते हुए कि ये इम्पॉर्टेंट नहीं है. 12वीं में बायॉलॉजी का छात्र था और तब तक कुछ 'बड़े' दोस्त बन चुके थे. 
इस बार सक्सेना सर ने पढ़ाया तो, लेकिन इतने ज़्यादा वैज्ञानिक शब्दों में कि रट्टा मार सकते थे पर समझ नहीं आता.
आधे-अधूरे ज्ञान वाले उन बड़े दोस्तों ने बताया कि ये लड़कियों का मज़ाक उड़ाने वाली कोई चीज़ है. इस दौरान सेक्स नहीं करना चाहिए क्योंकि इससे लड़कियां प्रेग्नेंट हो जाती हैं. 
इस बीच एक लड़के से दोस्ती गहरी हुई जिसका मेडिकल स्टोर था. शुरू में बड़ा अजीब लगा कि कैसे वो लड़कियों को पैकेट बेचता है या पिताजी को बताता है कि डीलक्स और व्हिस्पर का स्टॉक खत्म हो गया. मगर उसी से पता चला कि ये अश्लील नहीं बायोलॉजिकल प्रक्रिया है.
इसके बाद एक गर्लफ्रैंड थी. उसके साथ ही मूड स्विंग और दर्द जैसी चीजों का पता चला. हालांकि वो तमाम अंधविश्वासों को वैज्ञानिक मानती थी. 
सबसे खास बात ये कि इससे जुड़ी इन्फॉर्मेशन 10 साल से ज़्यादा समय में मिली जिसे एक दिन क्लास में बैठ कर समझाया जा सकता था.



#BadTouch: 'पता नहीं बच्ची ने कब तक सहा होगा...'

हम पर जो गुजरती है, वो हमें हमेशा याद रह जाता है. लेकिन कई बार ऐसा भी होता है जब हम दूसरों के साथ हुए हादसों को ताउम्र नहीं भुला पाते हैं.
ऐसी ही एक वाकये का जिक्र कर रही हैं अनामिका (बदला हुआ नाम)
बात करीब 6 साल पहले की है. मैं इलाहाबाद के एक घनी आबादी वाले मुहल्ले में अपनी बहन के खाली मकान में दो सहेलियों के साथ पढ़ाई के लिए रहती थी.
मकान क्या था, एक बड़े घर में बंटवारे के बाद मिले एक कमरे के ऊपर तीन कमरे बनवाकर रहने लायक बनाया गया था. मेरी दोनों सहेलियों की परीक्षाएं खत्म हो चुकी थीं और दोनों गांव जा चुकी थीं.
मैंने सिविल सर्विस की कोचिंग ज्वाइन की थी इसलिए गर्मी की छुट्टियों में भी घर नहीं जा पाई थी. घर के बगल में कई झुग्गी-झोपड़ियां थीं जिनमें मजदूरों के परिवार रहते थे.
एक शाम मैं अकेली छत पर टहल रही थी. बगल वाली छत पर एक डेढ़-दो साल की बच्ची के साथ एक 25-30 साल का आदमी खेल रहा था.
बच्ची जिस तरह उसके साथ घुल-मिल कर खेल रही थी, देखकर ऐसा लगा जैसे वह उस आदमी को अच्छे से जानती थी. मैं कुछ इस तरह खड़ी थी कि मैं उन्हें देख सकती थी लेकिन वे मुझे नहीं.
मैंने देखा, अचानक उस आदमी ने बच्ची को गोद में उठाया, पहले कुछ देर उसके गालों को चूमता रहा फिर बच्ची को किनारे ले जाकर अपना लिंग उसके शरीर पर रगड़ने लगा.
मेरा ऐसा लिखना अटपटा लग सकता है, लेकिन यह जरूरी है. शायद मेरे लिखने से कुछ लोग अपने बच्चों को लेकर ज्यादा सतर्क हो जाएं. शायद अपनी बच्चों को हर किसी के हाथों में सौंपने से माता-पिता एक बार सोचने लगें.
वह छोटी सी बच्ची 'मम्मी-मम्मी' चिल्लाती रही, लेकिन आदमी ने उसे काफी देर बाद छोड़ा. उससे छूटने के थोड़ी देर बाद बच्ची फिर से खेलने लगी.
यह सब देखकर उस समय मैं बहुत डर गई और मैंने किसी से कुछ नहीं बताया. मुझे डर था कि अगर मैं किसी से शिकायत करूं तो वह शख्स मुझे ही कोई नुकसान न पहुंचा दे. मैं स्वार्थी हो गयी थी. लेकिन उस पर वक्त स्वार्थी हो जाना मुझे ज़िंदगी भर के लिए पछतावा दे गया.
मैं आज भी सोचती हूं कि काश मैंने बच्ची के लिए कुछ किया होता. पता नहीं कब तक उसे ये सब बर्दाश्त करना पड़ा होगा...
सरगम (बदला हुआ नाम) ने भी बीबीसी हिंदी को अपनी ज़िंदगी से जुड़ा एक वाकया लिखकर भेजा है. वो लिखती हैं:
"मैंने भी ये सब सहा है. मेरा यौन शोषण करने वाला मेरे दूर के रिश्ते का चाचा था. मेरे साथ ये सब तब हुआ जब मैं सिर्फ 12 साल की थी और इसका शिकार मैं एक नही, कई बार हुई.''
''मुझे हमेशा यह बात कचोटती है कि मेरा यौन शोषण करने वाला आज दुनिया को धर्मगुरु बन कर उपदेश दे रहा है. दुःख इसी बात का भी है कि मेरी बात का भरोसा मेरे अपने माता-पिता ने भी नहीं किया. जब मैंने कहा कि मैं ये बातें सबको बताऊंगी तो मेरी मां ने कहा क्यों हमको बदनाम करवाना चाहती हो?''
''बाद में जब मुझे प्यार हुआ तो मेरे प्रेमी (जो अब मेरे पति हैं) ने मेरा पूरा-पूरा साथ दिया. मैं इससे सहमत हूं कि यौन अपराधियों में ज्यादातर लोग अपने ही होते हैं.''
''मैं अंदर तक छील देने इस वाले दर्द को ओपरा विनफ्रे जी के आदर्श रख कर आगे बढ़ जाती हूं. हमेशा यही सोचती हूं कि जो हुआ उसमें मेरी कोई ग़लती नहीं थी. तो खुद को सजा क्यों दूं? आशा है माहौल बदलेगा और हर ग़लती के लिए लड़कियों को दोषी नहीं माना जाएगा.''
(बीबीसी हिन्दी के एंड्रॉएड ऐप के लिए 
 कर सकते हैं. आप हमें 
 और 
 पर फ़ॉलो भी कर सकते हैं.)



#PehlaPeriod: 'मेरी बहन पीरियड्स को अच्छे दिन कहती है'

माहवारी पर आधारित सिरीज़ #PehlaPeriod की तीसरी किस्त में अपने-अपने अनुभव बता रही हैं तीन लड़कियां- ऋतुपर्णा मुद्राराक्षस, मोनालिसा किस्कू और महिमा भारती.
मम्मी काफ़ी हद तक पुराने ख़्यालों की थीं. पीरियड्स से जुड़ी किसी जानकारी के बारे में उन्होंने पहले कोई बात कभी नहीं बताई. उनके कपड़ों में लगे दागों के बारे में कभी उत्सुकतावश पूछा भी तो जबाब मिला कि तिलचट्टा काट गया था. 
नौंवी में पढ़ती थी. तेरह बरस की उम्र लेकिन पीरियड्स और उस बारे में पूरी तरह अंजान. बेहद खिलंदड़ी मैं एक शाम जब खेलकर वापस आई तो कपड़ों पर खून का दाग था. सोचा कूदते-फांदते कहीं चोट लग गयी है. डांट के डर से मम्मी को बिना बताए कपड़े बदले और गंदे हुए कपड़े बाथरूम में ही छिपा दिए.
अजीब तब लगा, जब अगले दिन मेरी बेहद स्ट्रिक्ट मां ने स्कूल से छुट्टी कराई. खैर, उन्होंने कुछ आधा-अधूरा सा बताया कि मैं 'बड़ी' हो गई हूं. कई सारी पाबंदियों की लिस्ट थमाई, जिनमें उन दिनों के दौरान खेलना, साइकिल चलाना, ठंडा-खट्टा ना खाना सरीखी मेरी पसंदीदा गतिविधियां शामिल थीं. 
साथ ही, उस समय मिलने वाले केअर-फ्री को इस्तेमाल करने का तरीका भी समझाया. सच कहूं तो यह सब झमेला मुझे बिल्कुल अच्छा नहीं लगा था.
'मेरी बहन पीरियड्स को 'अच्छे दिन' कहती है'
मैं 14 साल की थी, जब 9वीं क्लास में मेरा पहला पीरियड आया.  मैं अपनी क्लास की आखिरी लड़की थी, जिसके इतनी देर से पीरियड्स शुरू हुए थे.
मेरी सहेलियों को पांचवीं और छठी क्लास में पहला पीरियड आया था. मैं उनकी तकलीफों और पीरियड्स के बारे में की जाने वाली बातों में आमतौर पर शामिल नहीं होती थी. मुझे नहीं मालूम होता था कि वो क्या ''अडल्ट बातें'' कर रही हैं. 
पीरियड्स के दौरान ज़ाहिर है कि मुझे काफी तकलीफ होती थी. मां का शुक्रिया, जिन्होंने हर दम मुझे समझा और साथ दिया. शुरुआत के कुछ महीनों में मां मेरे लिए नैपकिन लाती थीं. लेकिन कुछ वक्त बाद मैंने खुद नैपकिन खरीदने शुरू कर दिए. 
उस दौर में भी पीरियड्स आने पर कहती थी- आंटी आई है. मेरी बहन आज कल पीरियड्स को अच्छे दिन कहती है.
जब हम बड़े हो रहे थे तो मम्मी को मेनोपॉज़ शुरू हो चुका था. उनकी दिक्कत तो समझ नहीं आती थी लेकिन ये पता था कि वो तकलीफ में हैं.
घर में 5 साल बड़ी दीदी को भी पीरियड्स होने लगे थे. लेकिन हमको जानने की जिज्ञासा थी कि दीदी को वॉशरूम में हर बार इतना टाइम क्यों लगता है.
फिर मम्मी ने एक दिन आराम से बैठा के समझाया कि पीरियड्स क्या होते हैं और क्यों ज़रूरी होते हैं?
आठवीं क्लास में थे जब पहली बार पीरियड्स आए. दीवाली की छुट्टी थी तो घर में ही थे. थोड़ा अजीब सा डर लगा पहले लेकिन फिर मम्मी ने समझा के नॉर्मल कर दिया. सरकारी स्कूल में थे तो एनजीओ वाले सैनिटरी नैपकिन्स और बुकलेट्स देने आते थे. उसमें पीरियड से जुड़ी सारी जानकारी थी.
उसे पढ़ा, तो पीरियड्स से जुड़ा सारा ज्ञान मिल गया. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.) 



सोशल: गायब हुआ छल्ला, अब उंगली में छेद कराके पहनी जा रही है अंगूठी

अब तक अंगूठी देकर कोई व्यक्ति किसी को प्रपोज़ किया करता था, लेकिन प्रपोज़ करने का ये तरीका अब बदलने लगा है.
अगर इंस्टाग्राम की मानें तो ब्रिटेन में अंगूठी अब पहनने की चीज़ नहीं बल्कि उंगली में छेद कर के टांकने की चीज़ बन गई है. कुछ लोग अब अपने प्यार का इज़हार करने के लिए स्थायी तौर पर उंगली में छेद कर अंगूठी फिट करवा रहे हैं.
इसे सिंगल प्वाइंट पीयर्सिंग या डर्मल पीयर्सिंग कहा जा रहा है. इसके लिए शरीर में चमड़ी के नीचे एक टुकड़ा डाला जाता है जिसे एंकर कहा जाता है. ये एंकर अंगूठी से जुड़ा होता है ताकि बिना छल्ले वाली अंगूठी अपनी जगह पर टिकी रहे.
यह अंगूठी शरीर पर गोद दिए गए कीमती हीरे या पत्थर की तरह दिखती है.
रिसर्च के अनुसार अंगूठी की कीमतें इसका एक कारण हो सकती हैं. 
जहां ब्रिटेन में एक अंगूठी की कीमत एक हज़ार पाउंड से अधिक हो सकती है इस तरह छिदवा कर अंगूठी पहनने की कीमत मात्र 70 से 100 पाउंड होती है.
त्वचा की बीमारियों पर काम करने वाली ब्रिटिश एसोसिएशन ऑफ़ डर्मेटोलॉजिस्ट्स का कहना है, "अगर गहरे छेद कर के एंकर को नहीं लगाया गया तो इसके अपनी जगह से हिलने की आशंका होती है. और अगर इसे अधिक गहरे लगा दिया जाए तो इसके ऊपर चमड़ी मोटी होने लगती है. इसके साथ सूजन, इंफेक्शन और दर्द भी रह सकता है."
एसोसिएशन का कहना है कि शरीर में छेद कर कुछ भी लगाना मेडिकल प्रक्रिया है और ऐसा किसी डॉक्टर से ही कराया जाना चाहिए लेकिन ऐसा नहीं हो रहा क्योंकि डर्मल पीयर्सिंग का काम आम लोग भी कर रहे हैं.
इस तरह की छेद वाली अंगूठी पहनने में सबसे अधिक मुश्किल तब हो सकती है जब वो कहीं किसी चीज़ में फंस जाए या फिर कपड़े पहनते वक्त ही कपड़ों में फंस कर खिंच जाए.
इन सभी कारणों से कुछ पीयर्सिंग स्टूडियोज़ का कहना है कि वो डर्मल पीयर्सिंग का काम नहीं करेंगे. वो आने वाले ग्राहकों से इससे हो सकने वाले नुक़सान के बारे में बता रहे हैं.
(बीबीसी हिन्दी के एंड्रॉयड ऐप के लिए यहां 
 करें. आप हमें 
 और 
 पर फ़ॉलो भी कर सकते हैं.)



सोशल: देशभक्ति के छौंक से फ़िल्म 'बागी-2' की हुई रिकॉर्डतोड़ कमाई?

एक साल पहले कश्मीरी युवक फ़ारुक़ अहमद डार को जीप से बांधकर घुमाने वाले मेजर गोगोई को एक बार फ़िर 'सम्मानित' किया गया है.
गोगोई को पहला सम्मान सेना प्रमुख जनरल बिपिन रावत की ओर से मिला था और दूसरा 'सम्मान' टाइगर श्रॉफ की नई फ़िल्म 'बागी-2' में दिया गया है.
बॉक्स ऑफिस पर रिकॉर्डतोड़ कमाई कर रही 'बागी-2' फ़िल्म में एक सीन है, जिसमें टाइगर श्रॉफ जीप से एक युवक को बांधकर ले जा रहे हैं. 
ठीक वैसे ही जैसे मेजर गोगोई ने अप्रैल 2017 में फ़ारुक़ अहमद डार को जीप पर आगे बांधकर कश्मीर में घुमाया था.
कुछ लोग सोशल मीडिया पर फ़िल्म 'बागी-2' के इस हिस्से को रिकॉर्ड करके शेयर कर रहे हैं. शेयर करने वाले कुछ लोग रियल लाइफ में हुई इस घटना को रील लाइफ में देखकर खुशी ज़ाहिर कर रहे हैं.
वीडियो में सुनाई देती आवाज़ें उसी बहस से मिलती हैं, जो डार को जीप पर बांधकर घुमाए जाने के बाद सोशल मीडिया और न्यूज़ चैनलों की कही जाती थीं. इस सीन में जो डॉयलॉग्स हैं, वो कुछ यूं हैं.
'बागी-2' के इस सीन को कुछ लोग सोशल मीडिया पर शेयर करते हुए सहमति जता रहे हैं.
सुमित फ़िल्म के इस सीन की तस्वीर ट्विटर पर शेयर करते हुए लिखते हैं, ''मेजर गोगोई की जय हो. 'बागी-2' रिलीज़ हो गई है और इसमें ये सीन भी है. क्या मुझे कुछ और कहने की ज़रूरत भी है.''
अरिहंत ने ट्वीट किया, ''ईमानदारी से कहूं तो मेरी 'बागी-2' देखने में कोई दिलचस्पी नहीं थी. जिस सीन में मेजर गोगोई को सम्मान दिया गया है और भारतीय सेना. इन दो वजहों से ये फ़िल्म ज़रूरी देखनी चाहिए.''
ऋषि मिश्र लिखते हैं, ''बागी-2' में टाइगर ने वही सीन दोहराया है, जिसे मेजर गोगोई ने रियल लाइफ में किया था. सेक्युलर और लिबरल लोगों को ये देखकर नींद नहीं आएगी.''
निशा लिखती हैं, ''मैंने सुना है कि 'बागी-2' में मेजर गोगोई वाला सीन है, सिर्फ इस एक सीन के लिए मैं ये फ़िल्म देखने ज़रूर जाऊंगी. ये फ़िल्म बड़ी हिट साबित हो, ऐसी दुआ है.''
ट्विटर हैंडल @burnolwali से लिखा गया, ''वाह, वाह, वाह. 'बागी-2' और टाइगर श्रॉफ की एंट्री ने मेरा दिल चुरा लिया. आप जानते हैं ऐसा क्यों है? क्योंकि पहले सीन में टाइगर श्रॉफ मेजर गोगोई वाले अंदाज़ में नज़र आए हैं.''
एक तरफ जहां 'बागी-2' फ़िल्म को लेकर सोशल मीडिया पर ऐसी चर्चाएं चल रही हैं. वहीं दूसरी तरफ 'बागी-2' जिस वजह से फ़िल्म समीक्षकों को चौंका रही है, वो है बॉक्स ऑफिस पर होने वाली कमाई.
समीक्षकों के मुताबिक़, साल 2018 में रिलीज़ हुई फ़िल्मों में शुरुआती हफ्ते और पहले दिन सबसे ज़्यादा कमाई करने वालों की लिस्ट में 'बागी-2' पहले पायदान पर है.
फ़िल्म समीक्षक तरण आदर्श ने 'बागी-2' की कमाई को लेकर कई ट्वीट किए हैं. तरण के मुताबिक़, फ़िल्म पूरे भारत में कमाल कर रही है. 
फ़िल्म पद्मावत को लेकर पूरे देश में प्रदर्शन हुए थे. लेकिन इस फ़िल्म की शुरुआती दिनों की कमाई भी 'बागी-2' से कम रही. 'पद्मावत' गुरुवार को रिलीज हुई थी और इसका एक दिन पहले पेड प्रिव्यू भी रखा गया था. 
'पद्मावत' की पहले दिन की कमाई 19 करोड़ तक ही थी. 'बागी-2' भारत की 3500 और विदेश में 625 स्क्रीन पर रिलीज की गई है. यानी कुल 4125 स्क्रीन पर. 
'बागी-2' फ़िल्म में टाइगर श्रॉफ, मनोज वाजपेयी, रणदीप हुड्डा, दिशा पटानी हैं.  फ़िल्म को डायरेक्ट अहमद ख़ान ने किया है. फ़िल्म में टाइगर ने सेना के अफसर का रोल प्ले किया है.
सोशल मीडिया पर सेना के कपड़े पहने, उठी मूंछों और खुद को ग्रांड मास्टर शीफूजी कहलवाने वाले शौर्य भारद्वाज भी हैं. 
शीफूजी के वीडियो के हिट्स लाखों में हैं और कुछ मौकों पर रिएलिटी प्रोग्राम्स में देशभक्ति के नारे लगाते भी नज़र आए हैं.
शीफूजी का ताल्लुक आधिकारिक तौर पर सेना से है, इसके प्रत्यक्ष प्रमाण नहीं हैं. शीफूजी को ज़्यादातर लोग देशभक्ति वाले वीडियो में छौंक का काम करते डॉयलॉग्स के लिए जानते हैं.



फ़ेक न्यूज़ पर नरेंद्र मोदी ने पलटा स्मृति इरानी का फ़ैसला

केंद्रीय सूचना और प्रसारण मंत्री स्मृति इरानी के फ़ेक न्यूज़ लिखने वाले पत्रकारों को ब्लैकलिस्ट करने के फ़ैसले को वापस ले लिया गया है.
प्रेस इन्फ़ॉर्मेशन ब्यूरो के डीजी फ़्रैंक नरोन्हा ने इसकी जानकारी दी. 
उन्होंने लिखा है, "प्रधानमंत्री ने निर्देश दिया है कि फ़ेक न्यूज़ को लेकर जो प्रेस विज्ञप्ति जारी की गई थी उसे वापस लिया जाए और इस मामले को केवल भारतीय प्रेस परिषद में ही उठाया जाना चाहिए."
केंद्रीय सूचना एवं प्रसारण मंत्री स्मृति इरानी ने ट्वीट किया, "फ़ेक न्य़ूज़ को लेकर बहस पैदा हो गई है. कई पत्रकार और संस्थाएं इसको लेकर सुझाव दे रहे हैं. सूचना एवं प्रसारण मंत्रालय को खुशी होगी अगर फेक न्यूज़ को लेकर हम साथ आ सकें. इच्छुक पत्रकार मुझसे मिल सकते हैं."
सूचना और प्रसारण मंत्रालय ने फ़ेक न्यूज़ को लेकर आदेश जारी किया था. 
इस आदेश के मुताबिक, अगर कोई पत्रकार फ़ेक यानी फ़र्जी न्यूज़ लिखकर या प्रचार-प्रसार करता है, तो उसे ब्लैकलिस्ट किया जा सकता है.
कहा गया कि इस बारे में फ़ैसला 'प्रेस काउंसिल ऑफ़ इंडिया' और न्यूज़ ब्रॉडकास्टर्स असोसिएशन (एनबीए) करेंगी. 
ये दोनों प्रिंट और टेलीविज़न मीडिया की दो नियामक संस्थाएं हैं.
वापस लिए गए इस नियम के मुताबिक़, फ़ेक न्य़ूज़ के मामले में दोषी पाए गए पत्रकारों की मान्यता स्थायी या अस्थायी तौर पर रद्द की जा सकती थी.
सरकार के फ़ैसला लेने और पलटने की चर्चा सोशल मीडिया पर भी है. जो पत्रकार, इस फ़ैसले पर आपत्ति जता रहे थे वो अब इसको पलटने की तारीफ कर रहे हैं.
कुछ ऐसे भी लोग हैं, जो इस पर चुटकी ले रहे हैं.
ट्विटर हैंडल @RoflGandhi_ ने स्मृति इरानी की एक सीरियल की रोती हुई तस्वीर शेयर करते हुए लिखा, ''जब आपका परिवार आपके प्रस्ताव को न माने और उसे कूड़ेदान में डाल दे.''
बरखा दत्ता ने नए ट्वीट में लिखा- सरकार ने फेक न्यूज़ को लेकर किया फैसला वापस ले लिया है.
इससे पहले बरखा दत्त ने लिखा था, "ट्रंपनुमा माहौल फिज़ाओं में है. ये फ़ेक न्यूज़ की लड़ाई है, जहां मीडिया दुश्मन है. हालांकि एक वैकल्पिक वास्तिवकता से वॉट्सऐप पर 'पोस्टकार्ड' भेजने जारी हैं. जिसे 'वैकल्पिक तथ्य' भी बताया गया."
वरिष्ठ पत्रकार शेखर गुप्ता ने ट्विटर पर लिखा, "सरकार का फ़ैसला मुख्यधारा मीडिया पर हमला है. ये राजीव गांधी के एंटी-मानहानि बिल लाने जैसी ही स्थिति है. पूरे मीडिया को अपने मतभेदों को भूलकर इसका विरोध करना चाहिए." 
शेखर गुप्ता ने उस दौरान पत्रकारों के विरोध प्रदर्शन की एक तस्वीर को री-ट्वीट भी किया. इस तस्वीर में  खुशवंत सिंह, रामनाथ गोएनका, कुलदीप नैय्यर, अरुण शौरी दिखाई दे रहे हैं.
तहसीन पूनावाला ने ट्वीट किया, "फ़ेक न्यूज़ बताकर पत्रकारों की मान्यता रद्द करने का फैसला परेशान करने वाला है. ये प्रेस की आज़ादी पर बड़ा हमला है."
कांग्रेस नेता रणदीप सिंह सुरजेवाला लिखते हैं, "इंटरनेट पर अपने कई झूठों की वजह से पकड़ी गई मोदी सरकार अब आज़ाद आवाज़ों पर भ्रामक नियम लाना चाहती है."
पत्रकार स्वाति चतुर्वेदी लिखती हैं, "प्रिय प्रधानमंत्री कार्यालय आपकी सरकार औद्योगिक स्तर पर फ़ेक न्यूज़ को बेचती है. स्मृति ईरानी के आज़ादी पर हमला करने वाले कदम पर रोक लगाइए."
टीवी मीडिया से जुड़े मानक गुप्ता लिखते हैं, "शिकायत दर्ज होते ही पत्रकार सस्पेंड. क्या यही नियम सरकार के मंत्री अपने लिए लागू करेंगे. फ़ेक न्यूज़ की परिभाषा भी बता देते."
पत्रकार निशांत चतुर्वेदी ने लिखा, "चलिए ये तो अच्छा हुआ कि फ़ेक न्यूज़ बनाने वाले पत्रकारों की मान्यता रद्द होगी. लेकिन झूठ वादे करने वाले राजनेताओं की मान्यता कब रद्द होगी."
अश्विन लिखते हैं, "स्मृति इरानी से मेरा सवाल है कि इस फैसले के निशाने पर मान्यता प्राप्त पत्रकार क्यों हैं? वो हमेशा बकवास ख़बरें नहीं देते. लेकिन उन असली फ़ेक न्यूज़ देने वाले दैत्यों का क्या, जो सोशल मीडिया पर हैं और वो पत्रकार जो मान्यता प्राप्त नहीं हैं."
कृष्ण प्रताप सिंह ने ट्वीट किया, "पहले वो चार साल तक असली दिखने वाली फ़र्जी ख़बरें बनाएंगे. अब जब वो सरकार और सत्ता में लगातार फेल हो रहे हैं तो वो असली न्यूज़ को फ़ेक बताना चाह रहे हैं."
शादाब ख़ान ने लिखा, "बिना चुनाव जीते फ़र्ज़ी तरीके से मंत्री बनना और आजतक फ़र्ज़ी डिग्री लेकर घूमने वाले आज फ़ेक़ न्यूज़ पर कानून बना रहे हैं. वाह."
स्वप्निल लिखते हैं, "भारत और भारतीय मीडिया ज़रूरत से ज़्यादा आज़ाद है. अब कुछ नियमों की ज़रूरत है."



#PehlaPeriod: 'जब पापा को बताया तो वो झेंप गए'

कैसा लगता है जब 10-12 साल की एक बच्ची को अपनी फ्रॉक पर खून के धब्बे दिखाई देते हैं? कितना समझते हैं आप इसके बारे में?
वजाइना से निकलने वाले खून से सने कपड़े को धोना, सुखाना, अगली बार फिर उसे इस्तेमाल करना और अख़बार में लिपटे हुए पैड को छिपाकर बाथरूम में ले जाना...कैसे होते हैं ये अनुभव?
यही जानने के लिए हमने महिलाओं से उनकी पहली माहवारी का अनुभव साझा करने को कहा. इस सिरीज़ की पहली किस्त में अपने पहले पीरियड से जुड़े अनुभव शेयर कर रही हैं प्रीति झा और नूतन शर्मा.
पहले पीरियड का मेरा एक्सपीरियंस ऐसा है कि किसी को भी हंसी आ जाए. लेकिन मुझे ग़ुस्सा आता है. क्योंकि यह जानकारी न होने और मां के न समझ पाने की वजह से हुआ.
जब मुझे पहली बार पीरियड्स हुए तो मैंने किसी को बताया नहीं. मैं बहुत डरी हुई थी. 
पूरे दो दिन बीतने के बाद मैंने अपने घरवालों के सामने ही कह दिया,"पापा, अब मैं शायद नहीं बचूंगी क्योंकि मेरे पेशाब के साथ खून आ रहा है.'' 
ये सुनकर पापा झेंप गए और वहां से चले गए. फिर मम्मी ने दीदी को मेरे साथ भेज दिया और दीदी ने विस्तार से समझाया.
मैं 9वीं क्लास में थी जब पहली बार पीरियड्स आए. चूंकि मुझे पहले से जानकारी थी इसलिए घबराई नहीं. उस वक़्त मुझे इंदिरा अवॉर्ड्स में डांस परफॉर्म करना था. तब बहुत ब्लीडिंग होती थी और कपड़े गंदे हो जाते थे. 
मुझे उस डांस से निकाल दिया गया क्योंकि मैं अच्छा परफॉर्म नहीं कर पाती थी और पूछे जाने पर उसकी वजह भी नहीं बता पाई थी.
छोटी भी थी और लापरवाह भी, बहुत बुरा अनुभव था वो. बहुत संघर्ष करना पड़ा था, आज भी करना पड़ता है. 
मेट्रो में जाते वक्त मैं कई बार दर्द और परेशानी की वजह से रो पड़ी हूं. अब भी परेशानी होती है, अब भी मुझसे कपड़े गंदे हो जाते हैं. 
कोई देख लेगा, सिर्फ इस बात की टेंशन लेना फिज़ूल लगता है लेकिन समाज ऐसा ही है.
उस वक़्त मैं 12 साल की थी, थोड़ा-बहुत समझ तो आ गया था लेकिन असल में क्या होता है, पता नहीं था. 
मम्मी ने समझाया कि कैसे कपड़ा रखना है और क्या करना है (गांवों में आज भी कपड़ा ही इस्तेमाल करते हैं). 
अक्सर कपड़ा अपनी जगह से हिल जाता था और ख़ून लग जाता था. इसलिए मम्मी कपड़े को पैंटी के साथ सिल देती थीं. कपड़ा धोने के लिए हर बार सिलाई तोड़नी पड़ती थी.
और दिमाग में कहीं से आ गया था कि जिनको पीरियड्स नहीं आते उनको बेटा नहीं होता. मैंने मम्मी से कहा था कि मुझे बेटा नहीं चाहिए, फिर क्यों आ रहे हैं पीरियड्स? फिर सोचा था कि यूट्रस ही निकलवा देना है.
ख़ून भी इतना बहता था और आठ दिन तक 'कार्यक्रम' चलता था और बीस दिन बाद फिर लौट आता था. बहुत रोना-धोना पागलपंथी हुई, फिर धीरे-धीरे समझ आ गया कि ये ज़िंदग़ी का एक हिस्सा है. कितना भी नफ़रत कर लो, इससे भाग नहीं पाओगे.



#PehlaPeriod :'मुझे लगा मैं किसी बड़ी बीमारी का शिकार हो गई हूं'

कैसा लगता है जब 10-12 साल की एक बच्ची को अपनी फ्रॉक पर ख़ून के धब्बे दिखाई देते हैं? कितना समझते हैं आप इसके बारे में? 
यही समझने के लिए हमने औरतों से उनकी पहली माहवारी यानी #pehlaperiod के अनुभव साझा करने को कहा था. 
आज की किस्त में अपने अनुभव साझा कर रही हैं झारखंड के दूर-दराज इलाकों की लड़कियां.
प्रियंका शर्मा, गांव -मोहितपुर, प्रखंड -सरायकेला, जिला -सरायकेला-खरसांवा, झारखंड
बारह साल की उम्र में मेरा मासिक शुरू हुआ. खून देखकर मेरे हेाश उड़ गए. मुझे लगा कि मैं किसी बड़ी बीमारी का शिकार हो गई हूं. 
माँ से पूछने पर उन्होंने इसकी जानकारी देते हुए कपड़ा इस्तेमाल करने को कहा. 
कपड़े को धोकर बाहर सुखाने कि मनाही थी क्योंकि ऐसा बताया गया था कि सूखते हुए कपड़े पर यदि चिड़ियों की नज़र पड़ गई तो बांझ हो जाने का डर है. 
इसी डर से मैं कपड़े को कमरे छुपा का रख देती थी. दिन में दो ही बार कपड़े बदलती थी.
सुरजो मार्टी सोय, गांव-जानुमबेड़ा, प्रखंड -खरसांवा, जिला -सरायकेला-खरसांवा, झारखंड.
मैंने माहवारी के बारे में दोस्तों से सुन रखा था लेकिन सही जानकारी नहीं थी. शाम के समय कपड़ा गंदा हुआ तो घर पर मेरी भाभी ने कहा कि तुम अब बड़ी हो गई हो. 
उन्होंने मुझे उन दिनों में कैसे रहना है इसकी जानकारी दी.
सलोमी बोईपाई, गांव- मुरहातु बाईसाई, प्रखंड -चक्रधरपुर, जिला -पश्चिम सिंहभूम.
11 वर्ष की उम्र में पहली बार जब माहवारी हुई तब सही जानकारी देने वाला कोई नहीं था. ना ही मेरे माता-मिता हैं और मैं स्कूल भी नहीं जाती थी. 
मैंने अपनी चाची से पूछकर कपड़े का इस्तेमाल करने लगी. इस्तेमाल किए हुए कपड़ों को घर कोने-कोने में छुपा कर रख देती थी. 
माहवारी के दिनों में बगान जाना भी मना था.
रूतु हेस्सा, गांव-उटुटुआ, जिला -पश्चिम सिंहभूम, झारखंड.
बारह साल के उम्र माहवारी शुरू हुई. मेरे दोस्तों ने ही इसके बारे में पूरी जानकारी दी. 
साथ ही ये भी बताया गया कि इसके बारे में किसी से भी चर्चा नहीं करनी है, माँ से भी नहीं. 
उन दिनों में एक-दूसरे से बात करने की मनाही थी. धीरे-धीरे दोस्तें से ही घर में जानकारी मिली.
सुदूर ग्रमीण इलाको में देखा गया है कि लड़कियां माहवारी के दौरान सप्ताह भर नहाती नहीं हैं. उन्हें बताया गया है कि नहाने से ज्यादा ख़ून बहता है. 
वे कभी भी कपड़ों को धोकर धूप में नहीं सुखाती हैं. उन्हें लगता है कि बाहर कपड़े सुखाने पर घर के सदस्यों को इसके बारे में पता चल जाएगा.
इसी गांव की कुछ लड़कियों ने बताया कि कपड़े सुखाने के डर से वे माहवारी के दिनों में दो अंडरपैंट पहन कर ही समय बिताती थीं. 
उन्हें इस बात का डर रहता है कि बाहर कपड़ा सुखाने से घर के मर्दों को इसके बारे में पता लग सकता है. 
कुछ लड़कियां कपड़ें इस्तेमाल करने की जगह तौलिए का इस्तेमाल करती हैं. जिसके कारण उन्हें चलने में बहुत दिक्कत होती  है. 
चूंकि तौलिये को मोड़ कर इस्तेमाल करने से पूरे दिन एक ही कपड़े से काम चल जाता है और नहाने के दौरान वे तौलिया धो लेती हैं. 
वो सोचती हैं कि इससे किसी को भी ख़बर नहीं हो सकती है.



#PehlaPeriod : आख़िर ये लड़कियां बार-बार टॉयलेट क्यों जाती हैं?

ऐसा कौन सा पेट दर्द होता है जो हर महीने होता है? यार, ये लड़कियां दवाई की दुकान से काली पन्नी में क्या लेकर जाती हैं? 
इनको इतनी बार पेशाब क्यों लगती है? कभी-कभी मम्मी अचार देने से मना क्यों कर देती हैं? आजकल दीदी का दिमाग ठीक नहीं है, हर बात पर गुस्सा करती हैं. 
अगर आप लड़के हैं तो ऐसे बहुत से सवालों ने आपको लंबे समय तक परेशान किया होगा. मन में सवाल उठे होंगे, लेकिन जवाब के नाम पर झिड़क ही मिली होगी. 
लड़कियों के लिए मासिक धर्म का पहला अनुभव जहां दर्द भरा, अपने ही शरीर को लेकर चौंकाने वाला होता है वहीं लड़कों के लिए भी यह किसी रहस्य से कम नहीं होता. 
पिछले सप्ताह हमने बीबीसी पर लड़कियों से उनकी पहली माहवारी को लेकर अनुभव साझा करने को कहा था. 
इस सप्ताह हमने लड़कों से पूछा कि उन्हें पीरियड्स के बारे में कैसे पता चला. कैसे उन्हें मालूम चला कि लड़कियां सैनेटरी पैड यूज़ करती हैं. 
मेरी  क्लास के ज़्यादातर लड़के इस बात को लेकर मज़ाक बनाते थे. कोई दोस्त नहीं आता था तो कहते थे कि उसे पीरियड हो गया होगा. 
एक बार मेरी दोस्त 3-4 दिन नहीं आई, फ़ोन करके पूछा तो उसने बताया कि 'उस वजह से दर्द' हो रहा है. 
फिर मालूम पड़ा कि क्लास के लड़के, लड़कियों की इसी प्रॉब्लम को लेकर मज़ाक बनाते हैं. 
पर इस बात से सिहर भी उठा था कि अगर ये प्रॉब्लम मुझे हो जाती तो मम्मी-पापा को कैसे बताता.
पहली बार व्हिस्पर का ऐड ध्यान से देखा था. पापा से जाकर पूछा कि पापा ये क्या चीज़ है तो पापा ने रूखेपन से बोला, तुम्हारे मतलब की चीज़ नहीं है. 
उस समय छठी क्लास में था. फिर अपनी क्लास की एक लड़की से पूछा, लेकिन उसने जाकर टीचर से शिकायत कर दी. 
टीचर ने स्टाफ़ रूम में बुलाकर पूछा, प्रज्ञा से क्या पूछ रहे थे? मैंने कहा, टीवी पर देखा था तो पूछा. फिर उन्होंने समझाया. 
मैंने पूछा मुझे क्यों नहीं होता, इस पर बोलीं, पढ़ाई पर ध्यान दो, टीवी कम देखो और मैं स्टाफ़ रूम के बाहर आ गया. 
मैं ट्रेन से सफ़र कर रहा था. मेरे साथ एक 40-45 साल के एक सज्जन भी ट्रेन में थे. उनके साथ उनकी बेटी भी थी. 
ट्रेन चली तो थोड़ी देर बाद उनकी बेटी ने अपने पिता के कान में कुछ कहा. 
उसके बाद वो वॉशरूम गई और लौटकर आई तो उसके पिता ने उसे मिडिल बर्थ पर कम्बल ओढ़ाकर सुला दिया. 
थोड़ी देर बाद वो फिर बाथरूम जा रही थी तो मुझे उसकी जींस पर खून के धब्बे दिखाई दिए. मैं कुछ कर नहीं सकता था. 
अगले स्टेशन पर हमारे कंपार्टमेंट में एक महिला आईं. थोड़ी देर बाद मैंने उन्हें सारी बात बताई जिसके बाद उन्होंने उस लड़की की मदद की. 
लड़की का यह पहला पीरियड था. एक ओर जहां वो डरी हुई थी वहीं उसके पिता को कुछ समझ नहीं आ रहा था. 



कश्मीर पर अफ़रीदी का ट्वीट और गंभीर का जवाब

पाकिस्तानी क्रिकेटर शाहिद अफ़रीदी की सोशल मीडिया पर कुछ लोग तारीफ़ कर रहे हैं तो कुछ उन्हें आड़े हाथों ले रहे हैं.
इसकी वजह है भारत प्रशासित कश्मीर को लेकर किया गया उनका एक ट्वीट, जिसमें उन्होंने दावा किया है कि भारत प्रशासित कश्मीर में भय पैदा करने वाले हालात हैं इसलिए संयुक्त राष्ट्र (यूएन) को यहां बीच-बचाव करना चाहिए.
पाकिस्तान क्रिकेट टीम के पूर्व कप्तान शाहिद अफ़रीदी ने मंगलवार को ट्वीट किया, "भारत प्रशासित कश्मीर में भय पैदा करने वाले हालात हैं. स्थिति बेहद ख़राब है. बेगुनाहों को गोली मारी जा रही है ताकि एक स्वतंत्र आवाज़ को दबाया जा सके. कहां है यूएन और दूसरी अंतरराष्ट्रीय संस्थाएं? वो क्यों इस ख़ूनखराबे के ख़िलाफ़ कुछ नहीं बोलते?"
अफ़रीदी ने यह ट्वीट किया ही था कि इसके समर्थन और विरोध में कई ट्वीट आने लगे.
सुनीत श्रीवास्तव ने उनके ट्वीट पर कमेंट किया, "सम्मानित व्यक्ति और क्रिकेटर होते हुए आपको राजनीतिक परिस्थितियों में लिप्त नहीं होना चाहिए और पाकिस्तान की बेहतरी पर ध्यान केंद्रित करना चाहिए."
आबिद बुहरू ने लिखा, "दिल से इतनी सहानुभूति दिखाने के लिए शुक्रिया शाहिद भाई."
अफ़रीदी के इस ट्वीट पर यूं तो हज़ारों जवाब आए. कुछ लोगों ने अफ़रीदी की बात को सही भी ठहराया. लेकिन उस पर 'गुगली' फेंकी भारतीय क्रिकेटर गौतम गंभीर ने.
गौतम गंभीर ने ट्वीट किया, "मीडिया के लोगों ने मुझसे हमारे कश्मीर के बारे में अफ़रीदी ने जो ट्वीट किया है, उस पर टिप्पणी करने को कहा है और यूएन पर भी. क्या कहा जाए? अफ़रीदी उस यूएन के ज़िक्र कर रहे हैं, जिसका  मतलब 'अंडर नाइनटीन' से है. मीडिया आराम कर सकता है, शाहिद अफ़रीदी नो-बॉल पर विकेट लेकर जश्न मना रहे हैं."
लेकिन लोगों ने गौतम गंभीर को भी नहीं छोड़ा. कुछ उनके समर्थन में कमेंट करने लगे तो कई उन्हें इतिहास बताने लगे.
गिज ख़ान ने लिखा, "हमारा कश्मीर से आपका क्या मतलब है? क्या आपको पता है अफ़रीदी भाई खास पठान जनजाति से संबंध रखते हैं जिसने 1948 में भारत प्रशासित सुरक्षाबलों से आज़ाद कश्मीर को मुक्त कराया था. बहरहाल मैं जल्द आज़ाद कश्मीर में संपत्ति ख़रीदने जा रहा हूं. रोक सको तो रोक लो."
वहीं, कुछ लोगों ने बलूचिस्तान में पाकिस्तान के कथित अत्याचारों की भी बात उठाई. सुदीप सेनगुप्ता ने लिखा है, "गौतम गंभीर क्या बात कही आपने. क्या मुंहतोड़ जवाब दिया है. दादा, मैं भी यही सोचता हूं कि हमें बलूचिस्तान के लोगों के ख़िलाफ़ अत्याचारों का जवाब ट्वीट से देना चाहिए."
शाहिद अफ़रीदी के ट्वीट को जहां साढ़े चार हज़ार लोगों ने री-ट्वीट और 11 हज़ार लोगों ने लाइक किया है. वहीं, गौतम गंभीर के ट्वीट को 10 हज़ार से अधिक लोग री-ट्वीट और 22 हज़ार से अधिक लोग लाइक कर चुके हैं. 
अफ़रीदी के ट्वीट के जवाब में कुछ लोग उनके एक पुराने वीडियो और तस्वीर को भी ट्वीट कर रहे थे जिसमें उन्होंने भारतीय प्रशंसकों और तिरंगे के साथ स्विट्ज़रलैंड में तस्वीर खिंचवाई थी. 
कुछ लोगों का कहना था कि अफ़रीदी तुरंत पलट जाते हैं. इन सबके बाद शाहिद अफ़रीदी ने मंगलवार रात को एक और ट्वीट किया. जिसमें उन्होंने भारतीय प्रशंसकों और तिरंगे के साथ ली गई तस्वीर को भी अपलोड किया.
उन्होंने ट्वीट किया, "हम सबका सम्मान करते हैं. और यह एक खिलाड़ी होने का उदाहरण है. लेकिन बात जब मानवाधिकारों पर आती है तो हम उम्मीद करते हैं कि हमारे निर्दोष कश्मीरियों के लिए भी ऐसा ही होगा."



सोशल: सेना की वर्दी में पद्मभूषण सम्मान लेकर छा गए महेंद्र सिंह धोनी

इतिहास में दर्ज 2 अप्रैल का दिन और ख़ास हो गया जब महेंद्र सिंह धोनी को इस दिन भारत के तीसरे सर्वोच्च नागरिक सम्मान यानी पद्म भूषण से नवाज़ा गया. 
ठीक सात साल पहले इसी दिन गेंद धोनी के बैट से छूती हुई ऊंची उड़ी थी और एक शानदार सिक्सर के साथ भारत ने क्रिकेट वर्ल्ड कप अपने नाम कर लिया था. 
इस मौके पर सभी आंखें लेफ़्टिनेंट कर्नल की मानद उपाधि से सम्मानित धोनी पर टिकीं थीं जो सेना की वर्दी में अवॉर्ड लेने राष्ट्रपति भवन पहुंचे थे. 
अपने नाम का ऐलान होते ही सेना की वर्दी में सजे धोनी पूरे रोब और अदब के साथ, तालियों की गड़गड़ाहट के बीच मार्च करते हुए राष्ट्रपति रामनाथ कोविंद के पास पहुंचे और उनके हाथों पद्म भूषण सम्मान लिया.
37 वर्षीय धोनी कपिल देव के बाद पद्भ भूषण सम्मान पाने वाले दूसरे भारतीय क्रिकेटर हैं.
धोनी के फ़ैंस भी अपने प्यारे कैप्टन कूल की इस ख़ुशी में पूरे उत्साह के साथ शामिल हैं. इसका सबूत है सोशल मीडिया पर धड़ाधड़ होने वाले पोस्ट, हैशटैग्स और धोनी की चौतरफ़ा चर्चा.
ट्विटर पर #PadmaBhushan सबसे ऊपर ट्रेंड कर रहा है और 'ट्विटर मोमेंट्स इंडिया' भी प्रमुखता से इस ख़बर को बता रहा है.
बहुत से लोग इस बात से भी बेहद ख़ुश नज़र आए कि धोनी ने पद्म भूषण सम्मान लेने सेना की वर्दी पहनकर आए. 
पूर्व क्रिकेटर वीवीएस लक्ष्मण ने ट्वीट किया, "धोनी जिस गर्व के साथ आज सेना की वर्दी में पद्म भूषण लेने गए, उसे देखना अद्भुत है. वो इस सम्मान के पूरे हक़दार हैं. 2011 की वर्ल्ड कप जीत के ठीक सात सात साल बाद. बधाई!"
लक्ष्मण ने वो वीडियो भी शेयर किया है जब धोनी गंभीर मुद्रा में सम्मान लेकर राष्ट्रपति को सैल्यूट करते नज़र आते हैं और कैमरा उनकी पत्नी साक्षी की तरफ़ घूमता है तो वो मुस्कुराते हुए तालियां बजाती नज़र आती हैं.
राम प्रवेश ने लिखा, "सेना की वर्दी में सम्मान लेने का फ़ैसला बताता है कि देश के लिए धोनी के इरादे कैसे हैं. सलाम!"
एक दूसरे ट्विटर यूज़र ने लिखा, "धोनी का हेलिकॉप्टर शॉट आर्मी यूनिफ़ॉर्म के साथ जंच रहा है."
कुछ फ़ैंस ने तो लगे हाथ माही के लिए भारत रत्न की मांग भी कर डाली.  
लेडी बिल्ला नाम की एक ट्विटर यूज़र कहती हैं, "जिस तरह धोनी पद्भभूषण लेने मार्च करते हुए जाते हैं वो भारतीय सेना के लिए उनके प्रेम और इज़्ज़त को दिखाता है. हर भारतीय के लिए गर्व का पल. माही, हमें आपसे प्यार है." 
इससे पहले बीसीसीआई ने भी वो वीडियो ट्विटर पर शेयर किया है जब मुंबई के वानखेड़े स्टेडियम ने धोनी ने विजयी छक्का लगाकर भारत को वर्ल्ड कप जिता दिया था. 
बीसीसीआई ने ट्वीट किया है, "वो दिन जब पहला भारतीय नागरिक अंतरिक्ष में पहुंचा और पहले भारतीय ने क्रिकेट बॉल को ऑर्बिट में लॉन्च करके वर्ल्ड कप उठाया."
दरअसल कैप्टन राकेश शर्मा भी 2 अप्रैल 1984 में अंतरिक्ष मे पहुंचने वाले पहले भारतीय बने थे. 
महेंद्र सिंह धोनी के अलावा मशहूर बिलियर्ड खिलाड़ी पंकज आडवाणी को भी पद्म भूषण मिला. 
18 बार बिलियर्ड्स और स्नूकर के विश्व चैम्पियन रहे आडवाणी, चार एशियाई खि़ताब और 29 राष्ट्रीय चैम्पियनशिप खिताब भी जीत चुके हैं.
(बीबीसी हिन्दी के एंड्रॉयड ऐप के लिए 
 करें. आप हमें 
और 
 पर फ़ॉलो भी कर सकते हैं.)



सलमान ख़ान के जेल जाने पर कपिल शर्मा को क्या हो गया?

काले हिरण के शिकार मामले में दोषी ठहराए गए बॉलीवुड स्टार सलमान ख़ान को शुक्रवार को ज़मानत नहीं मिल सकी.
जोधपुर की सेशंस कोर्ट में कल फिर इस पर सुनवाई होगी. यानी इतना तय है कि सलमान को आज का दिन भी जेल में ही बिताना होगा.
सलमान खान के जेल जाने से सबसे ज़्यादा नुक़सान फ़िल्म इंडस्ट्री को होगा क्योंकि उन पर इंडस्ट्री का करोड़ो रुपये का दांव लगा हुआ है. 
लेकिन इस बीच टीवी के मशहूर कॉमेडियन कपिल शर्मा ने सोशल मीडिया पर ऐसा कुछ कर दिया कि बवाल हो गया.
उन्होंने शाम क़रीब चार बजे एक के बाद एक कई ट्वीट किए जिसमें सलमान ख़ान की तारीफ़ और मीडिया पर निशाना साधा गया था.
साथ ही उन्होंने ट्वीट करते हुए कई अपशब्दों का इस्तेमाल किया. कपिल शर्मा ने टि्वटर पर लिखा, ''*** **** गया यहां का सिस्टम...साले घटिया लोग...अगर मैं प्राइम मिनिस्टर होता तो फ़ेक न्यूज़ बनाने वालो को फांसी लगा देता...**घटिया.''
उन्होंने ये भी लिखा, ''मैंने बहुत सारे ऐसा महाराजा टाइप लोग देखे हैं जो बड़े फ़ख़्र से बताते हैं कि हमने शेर का शिकार किया...मैं मिला हूं उनसे. सलमान बहुत लोगों की मदद करता है...अच्छा आदमी है...मुझे नहीं बताया कि उन्होंने ऐसा कुछ किया है या नहीं...लेकिन उनका अच्छा पक्ष भी तो देखिए...घटिया सिस्टम...मुझे अच्छा काम करने दो.''
''और मीडिया से भी आग्रह है...अपना अख़बार बेचने के लिए इसे नकारात्मक ख़बर मत बनाइए...वो अच्छे इंसान हैं और वो जल्द ही बाहर आ जाएंगे. इतने बड़े-बड़े घोटालो हुए...तब तो तुम कुछ नहीं बोले...कितना लेते हो नेगेटिव न्यूज़ फैलाने के लिए...***** पेड मीडिया.''
''इस ख़बर के सूत्रों के मुताबिक...तुम ******* बताते क्यों नहीं कि तुम्हारे सूत्र कौन हैं.''
ये सारे ट्वीट कुछ वक़्त बाद ही टि्वटर से डिलीट कर दिए गए.
हालांकि बीता साल भी कपिल शर्मा के कम विवादित नहीं रहा था. को-एक्टर सुनील ग्रोवर के साथ उनकी लड़ाई और कलर्स चैनल के साथ उनके मनमुटाव की ख़बरों ने काफी चर्चे बटोरे थे. 
इसके अलावा बीएमसी पर 5 लाख रुपये मांगने का आरोप लगाना और सीधे प्रधानमंत्री नरेंद्र मोदी के अच्छे दिन पर सवाल उठाने का मामला भी ख़बरों में छाया था. 
कपिल पर अक्सर ये भी आरोप लगते रहे हैं कि वो सेट पर आने वाले सितारों को भी लंबा इंतज़ार कराते हैं. फिलहाल कपिल 'फैमिली टाइम विद कपिल शर्मा' नाम के शो को होस्ट कर रहे हैं. यह शो सोनी इंटरटेनमेंट टेलीविज़न पर प्रसारित होता है.



सोशल: केआरके क्यों बोले- मैं सिर्फ़ एक, दो साल ही ज़िंदा हूं

बॉलीवुड फ़िल्मों में अपनी एक्टिंग की बजाय तीखे रिव्यू के लिए चर्चा में रहने वाले कमाल राशिद ख़ान यानी केआरके फ़िर ख़बरों में हैं.
वजह है केआरके का एक ट्वीट. 
केआरके ने ट्विटर पर लिखा, ''अब ये कंफ़र्म हो गया है कि मुझे पेट में कैंसर है. ये तीसरी स्टेज में है. इस वजह से मैं सिर्फ़ एक या दो साल ज़िंदा रहूंगा. मैं उन लोगों से बात नहीं करूंगा, जो ये जताने की कोशिश करेंगे कि मैं जल्द मरने वाला हूं.''
केआरके के इस ट्वीट को लेकर कुछ लोग हैरानी जता रहे हैं. वहीं कुछ लोग ट्वीट में कही बात सही है, इस पर शक ज़ाहिर कर रहे हैं. 
ट्विटर हैंडल @naxtrathestar1 ने लिखा, ''आपके गुज़रने के बाद लोग याद करेंगे कि एक बंदे ने पूरे बॉलीवुड को हिलाया था. बाकी अगले दो साल आप ऐसे ही गाली खाते रहें और मनोरंजन करते रहें.''
@GetMehSomeFood ने केआरके को जवाब देते हुए लिखा, ''कुछ घंटे में केआरके एक और प्रेस रिलीज़ जारी करेंगे और कहेंगे कि मैंने कैंसर के ख़तरे को मात दे दी है और अब ख़तरे से बाहर हूं.''



कमल का दामन छोड़कर हाथी पर चढ़ेंगी बीजेपी की 'बाग़ी' सांसद सावित्री बाई फुले?

दलितों के मुद्दे पर भारतीय जनता पार्टी में बाग़ी सुर अपनाने वाली सांसद सावित्री बाई फुले बीते कुछ दिनों से चर्चा में हैं.
एक अप्रैल को लखनऊ में 
 में फुले ने कहा था, ''कभी कहा जा रहा है कि संविधान बदलने के लिए आए हैं. कभी कहा जा रहा है कि आरक्षण को ख़त्म करेंगे. बाबा साहेब का संविधान सुरक्षित नहीं है."
 ने दिल्ली में सावित्री बाई फुले से फ़ेसबुक लाइव में बात की. इस बातचीत के दौरान सावित्री बाई फुले ने बीजेपी से मतभेद और बसपा में जाने के सवालों के जवाब दिए.
 इस सवाल के जवाब में पूरी बातचीत के दौरान सावित्री फुले किसी का नाम तो नहीं लेती हैं लेकिन कहती हैं- आप सब जानते हैं कि वो कौन लोग हैं. 
हालांकि फुले ऐसा बताते हुए उन बयानों का ज़िक्र ज़रूर करती हैं जो हाल ही में मोदी सरकार के मंत्रियों ने संविधान बदलने को लेकर दिए थे. 
अख़बारों, टीवी चैनलों और रेडियो के माध्यम से आपको पता चला होगा कि कभी संविधान बदलने की बातें होती हैं, कभी समीक्षा करने की तो कभी आरक्षण ख़त्म करने की.
अगर भारत का संविधान या आरक्षण ख़त्म हो जाएगा तो बहुजनों का अधिकार ख़त्म हो जाएगा. 
अगर आज बहुजन समाज के लोग आईएएस, पुलिस, प्रधानमंत्री या राष्ट्रपति बनने का सपना देख रहे हैं तो वो बाबा साहब के बनाए संविधान की वजह से देख रहे हैं.
मेरा कहना ये है कि दुनिया में भारत का संविधान बहुत अच्छा है. इसे पूरी तरह लागू किया जाना चाहिए. 
आज तक कई सरकारें आईं और गईं लेकिन भारत का संविधान पूरी तरह से लागू नहीं किया गया. इस वजह से पिछड़ी जाति के कितने ही लोग झुग्गी झोपड़ी में रहने और मैला ढोने को मजबूर हैं. 
मैं जब बहुत छोटी थी और हमारे परिवार के लोग बामसेफ से जुड़े हुए थे. हमारे गुरु अछेवरनाथ कनौजिया से हमारी बात हुई. मायावती तब मुख्यमंत्री थीं. 
बहराइच में हुई रैली में हमारे परिवार के लोग गए हुए थे. गुरुजी ने रैली में हमसे भाषण दिलवाया. उस दिन जब मेरे पिता घर लौटे तो वो बोले- अगर मायावती मुख्यमंत्री बन सकती हैं तो मेरी बेटी भी बन सकती है.
पिताजी ने कहा था कि हम अपनी बेटी को मायावती की तरह आगे बढ़ाना चाहता हूं. पिताजी ने उस दिन मुझे गुरुजी को गोद दे दिया. गुरुजी ने मुझे पढ़ाया लिखाया और राजनीति में लेकर आए. 
मैं छठी क्लास में पढ़ रही थी तो मुझे स्कॉलरशिप मिलनी थी. मैंने टीचर से कहा कि जब सरकार की तरफ से अनुसूचित जाति के बच्चों को पढ़ाई के लिए स्कॉलरशिप मिलती है तो हमें मिलनी चाहिए. 
उसी वक्त हमारे टीचर ने मुझे स्कूल से निकाल दिया. मैंने तीन साल तक इंतज़ार किया. तब हमारे गुरुजी ने मुझे मायावती से मिलवाया. 
मायावती ने ज़िला अधिकारी को आदेश दिया और मेरा एडमिशन हो सका. यहीं से मेरी राजनीति की शुरुआत हुई. 
कई बार ऐसे राजनीतिक हालात होते हैं कि मुझे बीजेपी में जाना पड़ा. 
इसकी वजह ये भी है कि साल 2000 में मायावती ने मुझे पार्टी से निकाल दिया था. इस वजह से मैं बीजेपी में गई.
बीजेपी की टिकट पर मैंने तीन बार विधानसभा चुनाव लड़ा. साल 2012 में मैं विधायक हुई और 2014 में सांसद बनी. 
मैं अवसरवाद की राजनीति नहीं करती हूं. मुझे बाबा साहब की वजह से टिकट मिली. अगर संविधान में बहराइच सुरक्षित सीट न होती तो मैं सांसद न बन पाती. मुझे यकीन नहीं है कि कोई (बीजेपी) मुझे टिकट देता. 
मैं विरोध नहीं करती. मैं सांसद बनकर आईं हूं तो ये मेरी ज़िम्मेदारी है कि मैं लोकसभा में संविधान लागू करने की मांग करूं.
मैं मांग करती हूं कि प्रधानमंत्री मोदी से भी कि भारतीय संविधान को पूरी तरह लागू करके बहुजनों को आगे बढ़ाने का काम करें.
भारत का संविधान और आरक्षण को पूरी तरह से लागू करवाने के लिए मुझे जो कुर्बानी देनी पड़े, मैं तैयार हूं. 
अभी जिस कानून की बात हो रही है, उसके बनने से पहले भारत में अनुसूचित जाति और अनुसूचित जनजाति और आदिवासी महिलाओं के साथ गांव फूंक दिए जाते हैं. सामूहिक बलात्कार और शोषण होता था. 
तब संसद में कानून बना कि अगर अनुसूचित जाति या अनुसूचित जनजाति का कोई शोषण करेगा तो कानून के दायरे में उसको कड़ी सजा दी जाएगी. लोग उस कानून से डरते थे.
दो अप्रैल को भारत बंद के दौरान जो खूनी क्रांति हुई, उसके लिए कानून के साथ खिलवाड़ करने वाला वो शख़्स है जो सुप्रीम कोर्ट गया है. ऐसे व्यक्ति को कड़ी सजा होनी चाहिए. 
मैं चुप नहीं रही. भारत में पिछड़ी, अनुसूचित जाति, जनजाति और आदिवासी महिलाओं के साथ जो हो रहा है. तेल डालकर फूंका जा रहा है. 
देश में संविधान निर्माता की मूर्ति तोड़ी जा रही है. मैं पूछना चाहती हूं कि बाबा साहेब की मूर्ति तोड़ने वालों के ख़िलाफ क्यों कार्रवाई नहीं हो रही. 
2014 में लोकसभा में दलितों के मुद्दे को मैंने उठाया. मैं लगातर महिलाओं और पिछड़ों की आवाज़ उठाती रही हूं. मैं भारत सरकार से मांग करती हूं कि बहुजनों के ख़िलाफ अत्याचार करने वालों पर कड़ी कार्रवाई की जाए.
जब सही वक्त आएगा, तब देखा जाएगा. 
अभी तो मैं हक, न्याय की लड़ाई और संविधान को लागू कराने के लिए सड़क से संसद तक आवाज़ उठा रही हूं. इस काम के लिए मुझे गली-गली भी भटकना पड़ा तो मैं जाऊंगी. 
मैं पूरे भारत के बहुजनों को संगठित करुंगी. भारत जब तक एक नहीं होगा, तब तक भारत का संविधान पूरी तरह से लागू नहीं होगा, पूरी तरह से स्वतंत्र नहीं होगा. 
मेरे पास संवैधानिक अधिकार है. अगर कोई कहे कि मैं ऐसा न करूं तो ये हमारे अधिकार छीनना है. मैं ये लड़ाई लड़ती रहूंगी, फिर चाहे मुझे शहीद ही हो जाना पड़ा. 
भारत राष्ट्र के साथ जो छेड़छाड़ करने की कोशिश करेगा, वो मिट जाएगा. मैं भारत राष्ट्र से सहमत हूं. 
फुले बातचीत के आख़िर में मायावती और कांशीराम के नारे '
 का ज़िक्र करती हैं और अपने बागी सुरों की वजह और भविष्य की संभावनाओं की ओर इशारा कर जाती हैं.
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें 
और
 पर फ़ॉलो भी कर सकते हैं.)



सोशल : 'सलमान को आते हैं जेल से बचने के सारे तरीके, शुरू करें कंसल्टेंसी'

अभिनेता सलमान ख़ान को जोधपुर की जि़ला सत्र न्यायालय से शनिवार को जमानत मिल गई. उन्हें 50 हज़ार का मुचलका भरना होगा.
कुछ देर बाद सलमान ख़ान जोधपुर जेल से रिहा भी हो गए. क़रीब बीस साल पुराने काले हिरण के शिकार मामले में गुरुवार को जोधपुर की एक कोर्ट ने सलमान को दोषी ठहराया था और पांच साल की सज़ा सुनाई थी.
जोधपुर ज़िला सत्र न्यायालय ने सलमान की ज़मानत अर्ज़ी पर शुक्रवार को सुनवाई की थी लेकिन निचली अदालत का रिकॉर्ड न होने से सुनवाई शनिवार तक के लिए टल गई थी.
शनिवार सुबह से ही जोधपुर कोर्ट परिसर के बाहर लोगों की भारी भीड़ जुटी थी. कोर्ट से ज़मानत मंजूर होते ही सलमान के फैन्स खुशी में झूमने और नाचने लगे.
एक ओर जहां जोधपुर सेशन कोर्ट के बाहर ये हाल था वहीं ट्विटर पर मिलीजुली प्रतिक्रियाएं देखने को मिलीं. 
हालांकि इस बीच रावलपिंडी एक्सप्रेस कहे जाने वाले पाकिस्तानी तेज़ गेंदबाज शोएब अख़्तर ने एक बेहद गंभीर ट्वीट किया. उन्होंने लिखा कि सलमान को ज़मानत मिल गई. मैं चाहता हूं कि मेरी ज़िदगी में एक दिन ऐसा आए जब मुझे ख़बर मिले कि कश्मीर, फ़लस्तीन, यमन, अफ़ग़ानिस्तान समेत दुनिया के जितने भी मुल्क़ों में अशांति है, वहां शांति कायम हो जाए." 
एक अन्य ट्वीटर हैंडल से ट्वीट किया गया है कि टाइगर को लंबे समय तक पिंजड़े में नहीं रखा जा सकता है. 
@ThisIsFarah नाम से एक अन्य ट्वीटर हैंडल से ट्वीट किया गया है कि सलमान एक बहुत भले इंसान हैं. उन्होंने लोगों के लिए काफी कुछ किया है. अल्लाह बहुत इंसाफ़ पसंद है. 
एक ओर जहां सलमान के चाहने वाले उन्हें ज़मानत मिल जाने से ख़ासे उत्साहित हैं वहीं बहुत से लोगों को इससे नाराज़गी भी है.
हरीश वी नायर लिखते हैं कि एक आम आदमी को जब पांच साल की सज़ा सुनाई जाती है तो उसे कम से कम एक-दो महीने तो जेल में बिताने ही पड़ते हैं और उसके बाद कहीं जाकर उसकी अपील कोर्ट में पेश होती है. 
महिमा छाबरिया ने ट्वीट किया है कि अब भाई को एक कन्सल्टेंसी शुरू कर देनी चाहिए क्योंकि उन्हें जेल जाने से बचने के सारे तरीक़े आते हैं.
वहीं सानिया सईद लिखती हैं कि भाई के जेल से बाहर आ जाने से सबसे ज़्यादा दुखी विवेक ओबेरॉय ही होंगे. जब सलमान को जेल हुई थी तो सानिया ने ठीक इसके उलट ट्वीट किया था.
इस मामले में सलमान ख़ान के साथ फ़िल्म अभिनेता सैफ़ अली ख़ान, अभिनेत्री सोनाली बेंद्रे, तब्बू, नीलम और दुष्यंत भी अभियुक्त थे.  लेकिन कोर्ट ने सलमान ख़ान को दोषी क़रार दिया और बाक़ी सभी को बरी कर दिया था.



अफ़रीदी के ट्वीट पर सचिन ने कहा- हमें कोई बाहरी सलाह न दे

पाकिस्तानी क्रिकेटर शाहिद अफ़रीदी के कश्मीर पर ट्वीट को लेकर भारतीय क्रिकेटरों ने कड़ी आपत्ति जताई है.
गौतम गंभीर, कप्तान विराट कोहली, सुरेश रैना और कपिल देव के बाद अब इस मामले पर अफ़रीदी को नसीहत दी है सचिन तेंदुलकर ने.
पत्रकारों से बातचीत में सचिन तेंदुलकर ने कहा, "देश चलाने के लिए हमारे पास योग्य लोग मौजूद हैं. बाहरी लोगों को यह जानने और हमें बताने की ज़रूरत नहीं है कि हमें क्या करना चाहिए."
गौतम गंभीर ने तो एक दिन पहले ही इसका जवाब दे दिया था. इसके बाद बारी थी कप्तान विराट कोहली, सुरेश रैना और पूर्व कप्तान कपिल देव की.
दरअसल, मंगलवार को शाहिद अफ़रीदी ने ट्वीट कर कहा था कि भारत प्रशासित कश्मीर में भय पैदा करने वाले हालात हैं.
समाचार एजेंसी पीटीआई के मुताबिक़, भारतीय क्रिकेट टीम के कप्तान विराट कोहली ने कहा है कि देशहित उनके लिए सर्वोपरि है.
उन्होंने कहा, "एक भारतीय के रूप में आप वही कहना चाहते हैं जो आपके देश के लिए सबसे अच्छा है और मेरे हित हमेशा हमारे देश के फ़ायदे से जुड़े हैं. अगर कोई चीज़ इसका विरोध करती है तो मैं यक़ीनन कभी इसका समर्थन नहीं करूंगा."
इसके अलावा भारतीय क्रिकेटर सुरेश रैना ने भी ट्वीट किया. उन्होंने लिखा, "कश्मीर भारत का अभिन्न अंग है और हमेशा रहेगा. कश्मीर वह पवित्र भूमि है जहां मेरे पूर्वजों का जन्म हुआ. मुझे उम्मीद है कि शाहिद अफ़रीदी पाकिस्तानी सेना से हमारे कश्मीर में आतंकवाद और परोक्ष युद्ध रोकने को कहेंगे. हम शांति चाहते हैं, रक्तपात और हिंसा नहीं."
पाकिस्तानी क्रिकेटर शाहिद अफ़रीदी ने ट्वीट किया था, "भारत प्रशासित कश्मीर में भय पैदा करने वाले हालात हैं. स्थिति बेहद ख़राब है. बेगुनाहों को गोली मारी जा रही है ताकि एक स्वतंत्र आवाज़ को दबाया जा सके. कहां है यूएन और दूसरी अंतरराष्ट्रीय संस्थाएं? वो क्यों इस ख़ूनखराबे के ख़िलाफ़ कुछ नहीं बोलते?"
अफ़रीदी का यह ट्वीट करना था कि इस पर कई प्रतिक्रियाएं आईं. भारतीय क्रिकेटर गौतम गंभीर ने ट्वीट कर इसका जवाब दिया था. 
उन्होंने लिखा, "मीडिया के लोगों ने मुझसे हमारे कश्मीर के बारे में अफ़रीदी ने जो ट्वीट किया है, उस पर टिप्पणी करने को कहा है और यूएन पर भी. क्या कहा जाए? अफ़रीदी उस यूएन का ज़िक्र कर रहे हैं, जिसका मतलब 'अंडर नाइनटीन' से है. मीडिया आराम कर सकता है, शाहिद अफ़रीदी नो-बॉल पर विकेट लेकर जश्न मना रहे हैं."
गौतम गंभीर के ट्वीट पर भी काफ़ी लोगों ने प्रतिक्रिया दी.
शाहिद अफ़रीदी के ट्वीट पर गीतकार जावेद अख़्तर ने भी ट्वीट किया. उन्होंने लिखा, "प्रिय अफरीदी, चूंकि आप ऐसा शांतिपूर्ण जम्मू- कश्मीर देखना चाहते हैं जहां मानवाधिकारों का कोई उल्लघंन ना होता हो, कृपया आप इस बात पर ध्यान देंगे कि पाकिस्तान आतंकी घुसपैठ बंद कर दे और उनके प्रशिक्षण शिविर बंद कर पाक सेना अलगाववादियों की मदद करनी रोक दे. इससे समस्या के हल में बड़ी मदद मिलेगी."
समाचार एजेंसी पीटीआई के मुताबिक़, अफ़रीदी के ट्वीट पर पूर्व भारतीय कप्तान कपिल देव ने भी टिप्पणी की लेकिन उन्होंने कहा कि इस पर कोई प्रतिक्रिया नहीं दी जानी चाहिए.
उन्होंने कहा, "मेरे पास उसके लिए कोई समय नहीं है. वह कौन है? हम उसे महत्व क्यों दे रहे हैं. हमें इस तरह के लोगों को महत्व नहीं देना चाहिए. अगर दुनिया के एक कोने में बैठा कोई व्यक्ति कुछ कहता है तो मुझे लगता है कि सबसे अच्छा होगा कि इस पर प्रतिक्रिया न दी जाए."



जब स्मृति इरानी ने अनजाने में ऐसे फैलाई फ़ेक न्यूज़

फ़ेक न्यूज़ पर कड़े तेवर अपनाने वाली केंद्रीय सूचना एवं प्रसारण मंत्री स्मृति इरानी खुद फ़ेक न्यूज़ की 'शिकार' हो गई हैं.
वजह है 1990 के दशक में मुख्य चुनाव आयुक्त रहे टीएन शेषन की मौत की झूठी ख़बर.
इस फ़ेक न्यूज़ के चंगुल में फंसने वालों में स्मृति इरानी के अलावा केंद्रीय राज्य मंत्री डॉ जितेंद्र सिंह भी शामिल रहे.
जितेंद्र सिंह ने एक ट्वीट में लिखा, ''छह अप्रैल को टीएन शेषन नहीं रहे. एक दिन पहले ही उनकी पत्नी की मौत हुई थी. दोनों के बच्चे नहीं हैं. एक ईमानदार कैबिनेट सचिव और बाद में मुख्य चुनाव आयुक्त, जिन्होंने अपनी छाप छोड़ी. कई मायनों में... एक युग का अंत.''
स्मृति इरानी इस ट्वीट को री-ट्वीट करते हुए लिखती हैं- ओम शांति. 
दोनों ही नेताओं ने जिन टीएन शेषन को श्रद्धांजलि दी, वो अभी ज़िंदा हैं. हालांकि ये सच है कि कुछ दिन पहले टीएन शेषन की पत्नी की मौत हुई थी.
हालांकि इन दोनों ट्वीटस को डिलीट कर दिया गया है. लेकिन सोशल मीडिया पर लोग इन ट्वीट्स के स्क्रीनशॉट ले चुके थे. 
स्मृति इरानी का ये गलती करना इसलिए भी ज़्यादा सुर्खियों में है, क्योंकि कुछ दिन पहले स्मृति इरानी फ़ेक न्यूज़ पर लगाम कसती सी नज़र आईं थीं.
कुछ दिन पहले स्मृति इरानी ने एक फ़ैसला सुनाया था, जिसके तहत फ़ेक न्यूज़ लिखने या प्रचार प्रसार करने वाले पत्रकारों की मान्यता रद्द करने की बात कही गई थी. इस फैसले को प्रधानमंत्री नरेंद्र मोदी के दखल के बाद वापस ले लिया गया था.
स्वाति चतुर्वेदी लिखती हैं, ''प्रिय स्मृति इरानी आपने बिना सफाई दिए फ़ेक न्यूज़ वाला अपना ट्वीट डिलीट कर दिया. लेकिन ऐसा क्या है कि आपको लगता है कि आप ऑनलाइन न्यूज़ को कंट्रोल कर सकती हैं.''
हेमंत कुशवाहा लिखते हैं, ''ये स्मृति इरानी सुधरने वाली नहीं हैं. ज़िंदा टीएन शेषन को श्रद्धांजलि दे डाली.''
इसी साल की शुरुआत में स्मृति इरानी ने एक ख़बर ट्वीट की थी. 
इस ट्वीट के कैप्शन में लिखा था- "श्रीनगर से 15 मिनट में लेह. कैबिनेट ने जोजिला पास टनल प्रोजेक्ट को दी मंजूरी.?''
स्मृति इरानी ने गलत ख़बर ट्वीट की थी. जिसे बाद में मीडिया संस्थान ने दुरुस्त भी किया था. लेकिन स्मृति इरानी का वो ट्वीट आज भी मौजूद है.
अगर स्मृति इरानी का फ़ेक न्यूज़ पर लाया फ़ैसला लागू हो जाता, ऐसी स्थिति में वो खुद गलत खबर का प्रचार-प्रसार करने वालों की श्रेणी में आ जाती.



सोशल- सलमान ख़ान केस: 'हिरण ने टाइगर का शिकार कर लिया'

काले हिरण शिकार केस में एक्टर सलमान ख़ान को जोधपुर कोर्ट ने दोषी क़रार दिया है.
कोर्ट ने सलमान को पांच साल की सज़ा सुनाई और दस हज़ार रुपये जुर्माना लगाया है. वहीं इसी मामले में तब्बू, सैफ़ अली ख़ान, सोनाली बेंद्रे और नीलम को बरी कर दिया गया है.
काले हिरण का ये केस क़रीब 20 साल पुराना है, जब 1998 में जोधपुर के ग्रामीण क्षेत्र में दो काले हिरणों का शिकार करने के आरोप में मुक़दमा दर्ज किया गया था.
ये मुक़दमा भारत के वन्यजीव क़ानून के तहत दर्ज किया गया है, जिसके तहत दोषी सिद्ध होने पर छह साल तक की सज़ा का प्रावधान है.
फ़ैसले से पहले सलमान ख़ान के वकील हस्तीमल सारस्वत ने कोर्ट में कहा था कि सलमान को झूठे मुक़दमे में फंसाया गया.
राहुल राज ने ट्विटर पर लिखा- अगर भारतीय अदालतें फ़ैसला सुनाने में 20-30 साल लगाती हैं तो हम एक दिन में समाज बदलने की उम्मीद कैसे कर सकते हैं.
मौसमी ने ट्वीट कर लिखा, ''हिरण ने 'टाइगर' का शिकार कर लिया.''
लखन ने फ़िल्म सुल्तान की सलमान ख़ान की तस्वीर शेयर करते हुए लिखा, जज ने सलमान ख़ान से कहा कि हिरण की लाश कहां है? सलमान ख़ान ने अपना पेट दिखा दिया.''
बहुत से ऐसे लोग भी हैं, जो सलमान ख़ान की फ़िल्मों की तस्वीरें शेयर कर रहे हैं. 
@AndColorPockeT ने लिखा, ''संजय दत्त को फ़िल्म में बापू दिखे थे. सलमान भाई को जेल में साक्षात बापू दिखेंगे...आसाराम बापू.''
अंकुर लिखते हैं, ''काला हिरण, काली करतूत, अब कालकोठरी और काली रात.'' अंकित रॉय ने लिखा- 5 वर्षीय परियोजना में जेल भेजे गए सलमान भाई.
रियाज़ अहमद लिखते हैं, ''बिना शादी के भाई ससुराल, स्वागत नहीं करोगे?''
@RoflGandhi_ तंज करते हैं, ''पिछले हफ्ते मोदी ने सलमान ख़ान को अपनी किताब भेजी थी. रिजल्ट बहुत अच्छा है.''
धीरज ने लिखा, ''अब सलमान भाई कुंआरे नहीं रहेंगे, जेल के भीतर आसाराम हैं.' जावेद लिखते हैं, ''और इस तरह एक बार फिर ये साबित हो गया कि वाकई इंसान से ज़्यादा जानवार की 'इज़्ज़त' है.''
आशुतोष लिखते हैं- हिरण के शिकार के बाद खुद भगवान राम को परेशानियां झेलनी पड़ी थीं, फिर ये तो सलमान हैं.
ऐश्वर्या गुप्ता लिखती हैं- ''आसाराम सलमान से कहेंगे- स्वैग से करेंगे तुम्हारा स्वागत.''
आशीष प्रदीप लिखते हैं- मुझे आज डर ये है कि कोई रिपोर्टर हिरण की जगह खुद को गोली न मरवा ले.



#BBCShe ‘मुझे जानना है कि चरमपंथी कैसे बनते हैं’

पंजाब का जालंधर शहर छोटा सही पर यहां की लड़कियों के सपने बड़े हैं. BBCShe की बहस के लिए दोआबा कॉलेज में मिली ये लड़कियां पत्रकारिता की पढ़ाई कर रही हैं.
उम्र 22-23 साल है पर मुद्दों पर गहरी समझ है. जानना चाहती हैं कि एक आम इंसान चरमपंथी क्यों बन जाता है या मुकदमे के दौरान जेल में कैद अभियुक्त की क्या कहानी है?
पर अपनी पढ़ाई के साथ-साथ नौकरी कर रही इन लड़कियों के मुताबिक, इन्हें शिक्षा और महिलाओं के सरोकार वाली कहानियां ही करने दी जाती हैं.
ये हिंदी और पंजाबी भाषा के अख़बारों और वेबसाइट्स में काम कर रहीं हैं.
"मुझे कहा जाता है कि ये तुम्हारे लिए नहीं है, ये रहने दो और कोई प्रेस रिलीज़ पकड़ा दी जाती है."
जालंधर में कई मीडिया कंपनियों के दफ़्तर हैं. बल्कि इस शहर को पंजाब में न्यूज़ मीडिया का गढ़ माना जाता है.
लेकिन इन कंपनियों में औरतों की संख्या बहुत कम है. कहीं सौ लोगों की टीम में दस तो कहीं साठ लोगों में चार औरतें हैं.
उनसे बात की तो उन्होंने बताया कि छात्राओं की शिकायत काफ़ी हद तक वाजिब है.
क्राइम, राजनीति या खोजी पत्रकारिता के लिए वक्त-बेवक्त निकलना पड़ता है और तरह-तरह के लोगों से मिलना होता है जिसे लड़कियों के लिए सही नहीं माना जाता.
लंबे घंटे काम करना, वो भी कम तन्ख़्वाह पर, परिवारों को पसंद नहीं.
आम तौर पर समझ ये है कि लड़कियां पढ़ाई पूरी कर बस दो-तीन साल तक काम करेंगी और फिर शादी हो जाएगी. 
यानी लड़कियां अपने करियर को लेकर संजीदा नहीं हैं बस एक व्यावधान है, एक शौक़, जो पूरा कर वो आगे बढ़ जाएंगी.
इसलिए भी कई संपादकों की नज़र में बड़ी ज़िम्मेदारी का काम मर्दों को देना ही बेहतर है.
पर ऐसी बातें तो बीस साल पहले सुनने को मिलती थीं, क्या कुछ नहीं बदला है?
बड़े शहरों में या अंग्रेज़ी भाषा में काम कर रही मीडिया कंपनियों में माहौल बहुत अलग है. औरतों को ज़्यादा मौके मिलते हैं और अपनी पसंद के काम के लिए लड़ पाती हैं.
लेकिन जालंधर में क्षेत्रीय भाषा में काम कर रहीं पत्रकार बताती हैं कि उनकी संख़्या कम होने की वजह से फ़ैसले लेने में उनकी भूमिका कमज़ोर पड़ जाती है.
ऐसा नहीं है कि बदलाव नहीं हुआ. बीस साल पहले सौ लोगों के न्यूज़रूम में एक-दो औरतें थीं तो अब दस हैं. लेकिन ये अभी भी बहुत कम है.
जालंधर में छह विश्वविद्यालय हैं और सभी में पत्रकारिता की पढ़ाई हो रही है. इनमें से कई में लड़कियों की संख़्या लड़कों से ज़्यादा है.
लेकिन पढ़ाई पूरी होने के बाद नौकरी में यही अनुपात बिल्कुल उलटा हो रहा है.
एक छात्रा ने हमें कहा, "मां कहती हैं ये कैसा काम है, धूप में भटकती रहती हो, ख़ास पैसे भी नहीं मिलते, इससे अच्छी तो टीचर की नौकरी होती है, तुमसे कौन शादी करेगा?"
लेकिन इन छात्राओं को मां-बाप की सोच से इतनी परेशानी नहीं जितनी मीडिया के 'रूढ़िवादी' रवैये से है.
वो कहती हैं, "पत्रकारों के बारे में इतना सुना था कि वो खुली सोच वाले, ज़माने से आगे चलने वाले लोग होते हैं, पर ऐसा तो नहीं मिला."
"औरतों के मुद्दों पर आवाज़ उठानेवाले, लेख लिखनेवाले, खुद क्या कर रहे हैं, उन्हें सोचना चाहिए."
ये सब सुनकर जालंधर में लंबे समय से काम कर रहीं एक वरिष्ठ महिला पत्रकार ने कहा, "खुद में विश्वास होना बहुत ज़रूरी है. फिर ना आप खुद को औरत और अपने संपादक को मर्द होने के नज़रिए से देखेंगी, हम सब पत्रकार हैं, और अपने हक़ के लिए लड़ना हमारे हाथ में है."
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



सलमान ख़ान के जेल जाने पर क्या बोले पाकिस्तानी?

बॉलीवुड अभिनेता सलमान ख़ान को काला हिरण मारने पर पांच साल जेल की सज़ा मिली. कुछ लोग इसे कानून की जीत बता रहे हैं जबकि सलमान के चाहने वाले इस सज़ा से काफ़ी निराश हैं.
उनका कहना है कि ये सज़ा बहुत ज़्यादा है. भारत के साथ-साथ पाकिस्तान में भी सलमान ख़ान और उनकी सज़ा पर काफ़ी चर्चा हो रही है. कुछ लोग इसे सही बता रहे हैं और कुछ गलत.
लेकिन सबसे बड़ा और विवादित बयान पाकिस्तान के विदेश मंत्री ख़्वाजा आसिफ़ ने दिया. उन्होंने कहा, ''सलमान ख़ान के साथ ऐसा भेदभाव इसलिए हो रहा है क्योंकि वो अल्पसंख्यक समुदाय से आते हैं.''
नेताओं के अलावा पाकिस्तान के सेलेब्रिटी भी सलमान के समर्थन में सामने आ रहे हैं. मावरा हुसैन ने टि्वटर पर लिखा, ''जिस दुनिया में कोई मानवाधिकार नहीं हैं, वहां एक बेहद अच्छे इंसान को कई साल पहले मारे गए एक जानवर की वजह से सज़ा दी जा रही है.''
उन्होंने लिखा, ''आप मुझे कितना भी भला-बुरा कह सकते हैं लेकिन ये बहुत गलत हो रहा है...याद रखिए इस तरह के इंसान की वजह से ही इंसानियत बची हुई है.''
पाकिस्तान के जाने-माने तेज़ गेंदबाज़ शोएब अख़्तर ने भी सलमान ख़ान को सज़ा दिए जाने पर दुख जताया है. उन्होंने लिखा, ''सलमान ख़ान को पांच साल की सज़ा होने पर काफ़ी बुरा लग रहा है.''
''लेकिन कानून अपना काम करेगा और हमें भारत के सम्मानीय कोर्ट के फ़ैसले का सम्मान करना चाहिए. लेकिन इसके बावजूद मुझे लगता है कि सज़ा कुछ ज़्यादा ही कड़ी है और उनके परिवार-प्रशंसकों के साथ मेरी दुआ है. उम्मीद है कि वो जल्द ही बाहर होंगे.''
आम पाकिस्तानी भी सलमान की सज़ा पर खुलकर राय रख रहे हैं. 
एह्तेशाम उल हक़ ने लिखा, ''सलमान ख़ान बहुत ही शानदार इंसान हैं. मैंने लंदन में कुछ महीने पहले उनसे मुलाक़ात की थी और कहा था कि पाकिस्तान में आपके इतने सारे प्रशंसक हैं. आप क्यों नहीं पाकिस्तान जाकर उनसे मुलाक़ात करते. उन्होंने वादा किया था कि वो जल्द पाकिस्तान जाएंगे लेकिन अब न जाने ऐसा कब हो पाएगा.''
हसन ओवैस ने लिखा है, ''मैं पाकिस्तान से हूं और अब मैं और क्या कर सकता हूं, सिर्फ़ दुआएं. इंशाल्लाह भाई को ज़मानत मिल जाएगी.''
कुछ दूसरे लोग भी हैं जो ख़्वाजा आसिफ़ की तरह सलमान की सज़ा को उनके धर्म से जोड़ रहे हैं. 
इरशाद ने लिखा, ''पाकिस्तान में सभी गैर-मुस्लिम सुरक्षित हैं लेकिन भारत में मुस्लिम महफूज़ नहीं हैं. मेरा गुनाह ये नहीं कि मैंने हिरण मारा बल्कि ये है कि मैं मुस्लिम सुपरस्टार हूं.''



#BBCShe ना महिला की इच्छा ना मर्द की मर्ज़ी, ये कैसी शादी?





#BBCShe: ''मैंने नशे के लिए बच्चे के नाम भीख तक मांगी थी''





#BBCShe: महिलाएं बोलेंगी और दुनिया सुनेगी





#BBCShe: गुजरात के विकास मॉडल में पेंशन को तरसती विधवाएँ

एक टूटा सा पलंग, कीचड़ से बजबजाती गली, और एक झोपड़ी. ये उस जगह का भूगोल है जो हसीना सोता का घर है. और जहां पहुंचने पर आपकी मुलाक़ात कई उदास चेहरों से होती है. 
यहां पर न पानी का कनेक्शन है, न बिजली, न गैस सिलेंडर, न केरोसिन स्टोव और न ही खाने के लिए कोई चीज़ है. 
सोता गुजरात की उन तमाम विधवाओं में शामिल हैं जो राज्य सरकार से उनके हिस्से की पेंशन हासिल करने का इंतज़ार कर रही हैं.
साल 2015 में हसीना सोता के पति की मौत होने के बाद किसी तरह की नियमित आय नहीं होने की वजह से उनके परिवार को अक्सर एक समय की रोटी के लिए भी लोगों के दान पर निर्भर रहना पड़ता है.
हसीना की मजबूरी का आलम ये है कि ज़िंदा रहने के लिए भी वह अपने पड़ोसियों की दया पर निर्भर हैं.
गुज़रात के मालिया क्षेत्र की समाजसेवी ज्योतसना जडेजा ने बीबीसी शी की टीम से बात करते हुए कहा, "अगर इन्हें (हसीना सोता को) राज्य सरकार की विधवा पेंशन योजना से फायदा नहीं मिलना चाहिए तो किसे मिलना चाहिए?"
जुम्मावादी गांव गुजरात के सौराष्ट्र क्षेत्र में मोर्बी ज़िले की मालिया तहसील में समुद्र तट के क़रीब स्थित है. 
जब बीबीसी शी की टीम ने हसीना सोता के गांव में पहुंचकर उनसे बात की तो वह कहती हैं, "अगर मुझे पेंशन मिल जाए तो मैं अपने छोटे-छोटे बच्चों को खाना देने में सक्षम हूंगी."
आंखों में आंसू लिए वह बताती हैं कि अपने बच्चों को भूखे पेट सोते देखना बेहद कष्टप्रद होता है. 
राज्य सरकार के नियमों के मुताबिक़, 18 से 60 साल की सभी महिलाएं राज्य सरकार से एक हज़ार रुपए प्रतिमाह पेंशन के रूप में लेने की हक़दार हैं. इसके लिए उन्हें कलेक्ट्रेट में एक औपचारिक प्रक्रिया से होकर गुज़रना पड़ता है.
हालांकि, लाल फीताशाही के चलते ऐसी महिलाओं तक सरकारी मदद नहीं पहुंच पाती. लेकिन इसकी कोशिश में लगीं महिलाओं के हाथ सिर्फ़ इंतज़ार लगता है. 
गुजरात के मुख्यमंत्री विजय रुपाणी ने साल 2016 में घोषणा की थी कि उनके राज्य में विधवा पेंशन के तहत 1.52 लाख महिलाएं लाभान्वित होती हैं. 
उदाहरण के लिए हसीना सोता के पति की मौत 19 नवंबर, 2015 को हुई. इसके कुछ दिन बाद उन्होंने विधवा पेंशन पाने के लिए आवेदन किया. 
वह बताती हैं, "दो साल से ज़्यादा समय बीत चुका है और मैं अभी भी अपनी पेंशन का इंतजार कर रही हूं. हर बार जब भी मैं (सरकारी) ऑफिस जाती हूं तो वे लोग कहते हैं कि मुझे एक चिट्ठी भेजेंगे लेकिन अब तक मुझे कोई चिट्ठी नहीं मिली है."
हसीना के मामले को लेकर बीबीसी शी की टीम ने मोरबी ज़िले के मालिया तहसील के तहसीलदार एमएन सोलंकी से संपर्क किया. 
सोलंकी कहते हैं, "जुम्मावादी गांव में ग्राम पंचायत नहीं होने की वजह से इनके आवेदन पर किसी सरपंच के हस्ताक्षर नहीं हुए थे जिसकी वजह से इन्हें इंतज़ार करना पड़ रहा था. लेकिन अब मैंने इनके आवेदन पर अपना साइन कर दिया है और सुनिश्चित करूंगा कि इन्हें पेंशन मिल जाए."
जुम्मावादी एक ऐसा ख़ास तटीय गांव है जहां पर स्थानीय प्रशासन और ग्राम पंचायत नहीं है. 
लेकिन शहरी इलाकों पर नज़र डालें तो वहां भी स्थिति में कोई ज़्यादा परिवर्तन दिखाई नहीं देगा. 
अहमदाबाद में रहने वाली एक महिला पुष्पादेवी रघुवंशी साल 2016 से अपनी पेंशन मिलना का इंतज़ार कर रही हैं. 
वह कहती हैं, "वह मुझसे अलग-अलग दस्तावेज़ मांगते रहते हैं. मैंने उन्हें सभी ज़रूरी दस्तावेज़ दे दिए हैं. इसके साथ ही मैंने पेंशन लेने की कोशिश में तीन हज़ार रुपए से ज़्यादा ख़र्च कर दिया है. लेकिन मुझे अब तक पेंशन नहीं मिली है."
अहमदाबाद में एक साफ-सुथरी इलाके में रहने वाली रघुवंशी अपने 16 साल के लड़के और 14 साल की बेटी के साथ रहती हैं.
वह बताती हैं, "मेरे बेटे ने काम तलाशने की कोशिश की लेकिन बाल श्रम क़ानून की वजह से उसे कोई काम नहीं देता. अगर कोई काम पर रखता भी है तो ठीक से पैसा नहीं देता है."
रघुवंशी की बेटी इस समय 9वीं कक्षा में पढ़ती हैं और अक्सर फीस लेट होने की वजह से उसे अपने स्कूल में बेइज़्जती झेलनी पड़ती है.
रघुवंशी कहती हैं, "वह अगले साल दसवीं में पहुंचेगी, पर वो अभी ही मुझे कह चुकी है कि वह बिना ट्यूशन लिए मेहनत करके अच्छे नंबर लाएगी. वह बेहद होशियार और समझदार है."
बीबीसी शी से बात करते हुए रघुवंशी कहती हैं, "अगर मुझे पेंशन मिलती है तो मैं अपनी बेटी को पढ़ा पाऊंगी."
पुष्पा रेडीमेड कपड़ों पर मोती लगाने का काम करके 200 रुपए प्रतिदिन के हिसाब से कमाती हैं. 
अहमदाबाद में जीवनयापन के लिए इतनी कमाई पर्याप्त नहीं है. 
ऐसे में उनकी बेटी कुमकुम साल 2016 में अपने पिता की मौत के बाद से आज तक टिफिन लेकर स्कूल नहीं गई है. 
कुमकुम कहती हैं, "मेरे दोस्त मुझे अपना खाना खिलाते हैं."
आर्थिक तंगी की वजह से उनके लिए अहमदाबाद में रहना मुश्किल होता जा रहा है.
अहमदाबाद की एक समाजसेवी अंकिता पांचाल बताती हैं, "नियमों के तहत किसी विधवा महिला को आवेदन करने के 90 दिन के अंदर पेंशन मिलनी चाहिए. लेकिन यहां पर सरकारी अधिकारियों पर किसी तरह की निगरानी नहीं है. ऐसे में उन्हें किसी तरह का दंड मिलने का डर नहीं है. ऐसे में ये लोग विधवा पेंशन को गंभीरता से नहीं लेते जिसकी वजह से इतनी देरी होती है."
अहमदाबाद में रहने वाले समाजशास्त्री गौरंग जानी कहते हैं कि विकास का गुजरात मॉडल बस शहरी और बिजनेस के विकास पर केंद्रित है, जबकि सामाजिक ज़रूरतें जान बूझकर दरकिनार की गई हैं. 
जानी कहते हैं, "विधवा पेंशन के लिए आवेदन करने वाली महिलाएं मुख्यता उन समुदायों से आती हैं जो हाशिए पर हैं. ऐसे में उनके पास अपने मुद्दे उठाने के लिए कोई आवाज़ नहीं है. इससे सरकार पर दवाब नहीं बनता और उनके आवेदनों को कभी गंभीरता से नहीं लिया जाता."
जानी मानते हैं कि विधवा पेंशन योजना महिलाओं की ताकत देने के लिए बनाई गई एक योजना से ज़्यादा एक चैरिटी स्कीम हो गई है.
वह बताते हैं, "मेरा अनुभव है कि सरकारी अधिकारी इन आवेदनों को दान-दया की नज़र से तरह देखते हैं न कि महिलाओं के अधिकार के रूप में."
बीबीसी शी की टीम ने गुजरात के सामाजिक न्याय एवं सशक्तिकरण विभाग के मंत्री ईश्वर परमार से बात की. 
परमार ने बताया है कि उनके विभाग को विधवा पेंशन के लेट होने से जुड़ी कई शिकायतें मिली हैं. 
वह कहते हैं, "अब असेंबली सेशन ख़त्म हो चुका है. मैं जल्द ही दिशानिर्देश बनाने अधिकारियों के साथ बैठूंगा जिससे पेंशन को लेट करने वाले अधिकारियों की ज़िम्मेदारी तय की जा सके."
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



#BBCShe: जहां लड़कियों के पीरियड शुरू होने पर होता है सार्वजनिक ऐलान





#BBCShe शादी के लिए डिग्री ले रही हैं लड़कियां

उस युवती की आंखों में उलझन और झिझक थी. वो अपनी बहन की कहानी बता रही थी जिसे उच्च इंजीनियरिंग डिग्री होने के बावजूद सबकुछ छोड़कर शादी करनी पड़ी थी.
अब उसके दो बच्चे हैं और वो शादीशुदा ज़िंदगी में ख़ुश है. लेकिन वो अपनी ज़िंदगी से और भी बहुत कुछ चाहती थी जिसे हासिल करने का मौका उसे कभी नहीं मिला.
#BBCShe के तहत जब हम तटीय शहर विशाखापत्तनम की आंध्रा यूनिवर्सिटी में छात्राओं से बातें कर रहे थे तब ऐसी ही कहानियां बार-बार सामने आ रही थीं.
लड़कियां जल्द शादी में ढकेल दिए जाने और करियर के ख़्वाब छोड़ने के लिए मजबूर किए जाने का डर ज़ाहिर कर रही थीं. 
जो लड़कियां हमसे बात कर रही थीं वो जेनेटिक्स, फ़ॉर्माकोलॉजी, क़ानून, प्रबंधन और इंजीनियरिंग जैसे तकनीकी क्षेत्रों की छात्राएं थीं. इनमें से कुछ स्नातकोत्तर कर रही थीं जबकि कई शोध छात्राएं थीं.
ये बिहार के ठीक उलट था जहां लड़कियां अभी भी प्राइमरी और माध्यमिक शिक्षा हासिल करने के लिए संघर्ष कर रही हैं. #BBCShe की टीम बीते सप्ताह बिहार में ही थी.
लड़कियों की उच्च शिक्षा के मामले में आंध्र प्रदेश बिहार से बहुत आगे है.
 2015-2016 में आंध्रा में उच्च शिक्षा में लड़कियों का अनुपात (सकल नामांकन अनुपात यानी जीईआर) मुख्य राज्यों में देश में दूसरे नंबर पर है. इस सूची में शीर्ष पर तमिलनाडु है.
जीईआर दरअसल कुल योग्य छात्रों की तुलना में उच्च शिक्षा में दाख़िला लेने वाले छात्रों का अनुपात होता है.
भारत में ये 18-23 आयुवर्ग में मापा जाता है. इस समय भारत में उच्च शिक्षा में महिलाओं का नामांकन अनुपात 23.5 प्रतिशत है. लेकिन भारत के अलग-अलग राज्यों में भारी विविधता है. 
बिहार में ये दर 12.6 प्रतिशत है जबकि तमिलनाडु में 42.4 प्रतिशत है. आंध्र प्रदेश देश के उन शीर्ष पांच राज्यों में शामिल है जिनमें महिलाओं का जीईआर 26.9 प्रतिशत से अधिक है.
उच्च शिक्षा में अधिक उपस्थिति का मतलब ये होना चाहिए था कि नौकरियों में भी अधिक महिलाएं हों. लेकिन आंध्र यूनिवर्सिटी की छात्राओं के अनुभव से ऐसे संकेत नहीं मिलते.
वास्तव में सबसे चौंकाने वाला बयान एक 22 वर्षीय छात्रा ने दिया जिसने कहा, "हमारे अभिभावक हमें यूनिवर्सिटी भेज रहे हैं ताकि हमें अच्छी डिग्रियां मिल सकें और जब हमारा सीवी संभावित दूल्हों के पास भेजा जाए तो अच्छा लगे. वो हमें करियर बनाने के लिए यहां नहीं भेज रहे हैं."
इस छात्रा की बात से लगभग सभी सहमत थे. जब उसने अपनी बात ख़त्म की तो हॉल तालियों से गूंज उठा. 
ये बात स्पष्ट थी कि सभी लड़कियां अपने परिवारों की ओर से शादी के लिए भारी दबाव महसूस कर रही थीं. 
भारत में नौकरियों में महिलाओं का प्रतिशत नौकरी करने की चाहत और योग्यता रखने वाली महिलाओं की तुलना में 24 प्रतिशत है. ये विश्व के औसत 39 प्रतिशत से बहुत नीचे है.
 के मुताबिक इस मामले में साल 2016 में आई 185 देशों की सूची में भारत का स्थान 172वां था.
यही नहीं इस मामले में बीतते समय के साथ भारत का प्रतिशत गिर ही रहा है. साल 1990 में जहां ये 28 प्रतिशत था वहीं साल 2016 में 24 प्रतिशत ही रह गया था. .
सभी राज्यों की तुलना में आंध्र प्रदेश की स्थिति सबसे बेहतर है, लेकिन यहां भी ये प्रतिशत गिर रहा है. साल 2000 में 46 प्रतिशत से कम होकर साल 2011 में ये 36 प्रतिशत ही रह गया है.
सेंटर फ़ॉर इकोनॉमिक्स एंड सोशल स्टडीज़ की एक फ़ील्ड 
 के मुताबिक भारत में कामकाजी शादीशुदा महिलाओं की संख्या गिर रही है और ये ट्रेंड ग्रामीण और शहरी भारत दोनों में नज़र आ रहा है.
आंध्र यूनिवर्सिटी में हमने जिन महिलाओं से बात की वो ग्रामीण और शहरी क्षेत्र दोनों से थीं. ग्रामीण क्षेत्र की महिलाओं ने बताया कि उनके परिवारों में लड़कियों की शादी कम उम्र में ही कर दी जा रही है क्योंकि कम उम्र की लड़कियों के लिए कम दहेज देना पड़ता है. वहीं शहरी क्षेत्र की छात्राओं का कहना था कि उच्च शिक्षा दहेज कम करने में मददगार साबित होती है.
उनमें से एक ने कहा, "अगर आपकी डिग्री अच्छी है तो आपको वेतन भी अच्छा मिलता है, यहां अगर आपकी डिग्री अच्छी है तो आपको कम दहेज देना पड़ता है."
पटना से विशाखापत्तनम तक आने में मैंने लंबा फ़ासला देखा. सांस्कृतिक, भौतिक और विकास के मामले में. लेकिन जहां तक महिलाओं के सामने मुद्दों के सवाल है, वो यहां भी हैं और शादी और दहेज के इर्द-गिर्द ही घूम रहे हैं.



जाति-धर्म के खांचे तोड़ने को मचलता प्यार

मेरी आंखों के सामने मराठी फ़िल्म 'सैराट' का वो आख़िरी सीन दौड़ गया जब 'ऊंची' जाति की लड़की का परिवार उसे और 'निचली' जाति के उसके पति को जान से मार देता है.
क़त्ल होते हुए दिखाया नहीं जाता पर जब उस दंपत्ति का छोटा बच्चा रोता है तो हिंसा की बर्बरता दिल में अजीब सा दर्द पैदा कर देती है. 
जब नागपुर में BBCShe के कार्यक्रम में एक युवती बोली, तो उसका इशारा दर्द और ख़ौफ़ के इसी माहौल की तरफ़ था.
उसने कहा, "अलग जाति या धर्म के लोग जब शादी करते हैं तो मीडिया उनके ख़िलाफ़ उठी आवाज़ें और हिंसा की ही ख़बरें दिखाता है जिससे हम पर और दबाव बनता है कि ऐसी शादी के बारे में ना सोचें, ना जाने क्या हो जाएगा."
"ऐसा क्यों नहीं होता कि मीडिया उन रिश्तों की बात करे जो कारगर रहे हों, जहां परिवारों ने साथ दिया या जहां लड़का-लड़का उन्हें अपनी बात समझा पाए?"
उदाहरण के तौर पर उस युवती ने अपनी टीचर से मिलवाया. वो दक्षिण भारत से हैं और उनके पति महाराष्ट्र से. दोनों की जाति अलग है. 
टीचर का परिवार शादी के बिल्कुल ख़िलाफ़ था पर उनके पति के परिवार को इसमें कोई आपत्ति नहीं थी. 
टीचर बताती हैं कि इसकी वजह थी कि उनके पति के एक भाई ने कुछ साल पहले अंतरजातीय विवाह किया था.
तब भी परिवार नहीं माना था, भाई और भाभी को कोर्ट-मैरिज कर शहर छोड़कर भागना पड़ा था. 
फिर परिवार ने उनके ठिकाने का पता लगा लिया और लगातार उन पर एक-दूसरे को तलाक़ देने का दबाव बनाता रहा.
पर वो दंपत्ति अड़ा रहा. एक महीने तक छिपकर रहने के बाद वो लौटे और परिवार ने उन्हें स्वीकार कर लिया.
यही वजह थी कि जब टीचर के पति ने दूसरी जाति में शादी करने का प्रस्ताव रखा तो परिवार मान गया.
टीचर बताती हैं कि उनका अपना परिवार बहुत रूढ़िवादी है. पति के परिवार के सकारात्मक रवैये के बावजूद उनके मां-बाप एक साल तक दूसरा लड़का देखते रहे.
"आख़िर में वो मान गए क्योंकि एक पॉज़ीटिव अनुभव को जाना, भइया-भाभी की लड़ाई ने हमारे लिए रास्ता खोल दिया, मीडिया में ऐसे अनुभव आएं तो ना जाने कितने लड़के-लड़कियों की लड़ाई कुछ आसान हो जाए."
पंजाब, हरियाणा और उत्तर प्रदेश की ही तरह महाराष्ट्र में भी दूसरी जाति या धर्म में शादी करने पर लड़का या लड़की की हत्या करने के मामले सामने आते रहे हैं.
'सैराट' फ़िल्म एक ऐसे ही रिश्ते और उस पर परिवार की हिंसा की कहानी थी.
पूर्वी महाराष्ट्र का नागपुर शांत शहर लगता है. यहां से ऐसी हिंसा की ख़बर नहीं मिलती बल्कि ऐसे मामले पश्चिमी महाराष्ट्र में ज़्यादा सामने आए हैं.
पर ऐतिहासिक नज़रिए से जाति की बहस नागपुर के लिए बहुत अहम है.
यहीं पर 1956 में बाबा साहेब आंबेडकर ने जाति के आधार पर भेदभाव का विरोध करते हुए हिंदू धर्म त्याग कर बौद्ध धर्म अपनाया था.
उनके नेतृत्व में 'निचली' जाति के क़रीब पांच लाख लोगों ने भी धर्मांतरण किया था और उस जगह को अब 'दीक्षाभूमि' के नाम से जाना जाता है.
उस ऐतिहासिक पहल का असर आज भी महाराष्ट्र में देखने को मिलता है. 2011 की जनगणना के मुताबिक भारत में बौद्ध धर्म माननेवालों की कुल आबादी का 75% महाराष्ट्र में रहती है.
रूपा कुलकर्णी बोधि 1945 में नागपुर के ब्राह्मण परिवार में पैदा हुईं. 1956 में तो नहीं पर 1992 में जब वो 47 साल की थीं, उन्होंने हिंदू धर्म त्याग कर बौद्ध धर्म अपनाया.
ऐसा क्यों किया? वो तो 'ऊंची' जाति में पैदा हुई थीं, नागपुर विशवविद्यालय में संस्कृत की प्रोफ़ेसर थीं और किसी तरह का भेदभाव नहीं झेलना पड़ा होगा?
उन्होंने मुझे बताया, "मैंने घरेलू कामगारों के साथ काम करना शुरू किया था और वो सब उन जातियों से थे जिन्हें निचला माना जाता है, उनकी परिस्थितियां बहुत ख़राब थीं, इसलिए मुझे मेरी जाति एक बोझ, एक कलंक जैसी लगने लगी थी तो उसे छोड़ना ही सही लगा."
रूपा कुलकर्णी बोधी के मुताबिक ख़बरिया चैनल, अख़बार और फ़िल्म जगत ही नहीं टीवी पर आनेवाले सीरियल भी जाति के आधार पर अलग रहने की संस्कृति को ही बढ़ावा देते हैं.
ज़्यादातर मराठी सीरियल 'ऊंची' जाति के समृद्ध परिवारों की ज़िंदगी दिखाते हैं जिसमें 'निचली जाति' के लोगों की भूमिका घरेलू काम करनेवाली औरतों या मज़दूरों की होती है जो कहानी के हाशिए पर ही होते हैं.
बाबा साहेब आंबेडकर ने अलग-अलग जाति के लोगों के बीच की खाई पाटने के लिए तीन अहम् ज़रिए का ज़िक्र किया था - शादी, खान-पान और सांस्कृतिक मेलजोल.
नागपुर के कॉलेज में मिली युवती इसी मेलजोल की और खुली चर्चा चाहती है. 
मुझे कहती है कि उसके लिए उसकी टीचर एक सकारात्मक उदाहरण है जो उसे बल देता है पर उसके मां-बाप की सोच का क्या? क्योंकि उन्हें मीडिया ऐसी कहानियों से रूबरू करवाता ही नहीं.



#BBCShe: ‘वो लड़कियों को ‘चीज़’ की तरह देखते हैं’

गुजरात के राजकोट शहर में BBCShe के लिए लड़कियों से बातचीत के बाद हमने लड़कों से बात करने की सोची, और जब उनसे मिली तो शिकायतों का अंबार लग गया.
हैरान थी कि उन्हें ऐसा महसूस हो रहा था.
मैंने कहा लड़कों की चर्चा में कोई कमी तो नहीं आई है, वो कुछ हासिल करते हैं तो उसकी भी उतनी ही सराहना होती है. आख़िर उनसे कुछ छीना तो नहीं जा रहा.
पलटकर जवाब आया कि सराहना तो ठीक है, पर आलोचना कुछ ज़्यादा ही होने लगी है. कुछ लड़कों की वजह से सब लड़कों की छवि ख़राब हो गई है.
वो बोले कि अब लड़कों की ज़िंदगी बहुत मुश्किल हो गई है. किसी लड़की से बात करने से पहले कई बार सोचना पड़ता है कि कहीं उसे बुरा ना लग जाए.
बात सही थी. इन्हीं लड़कों के कॉलेज की लड़कियों ने हमें बताया था कि लड़कों की कुछ बातें उन्हें कितनी बुरी लगती थीं.
"लड़के छेड़छाड़ करते हैं, मना करने पर भी पीछे पड़ जाते हैं और सोचते हैं वो हीरो हैं और लड़कियों को ये सब पसंद है. जबकि ऐसा बिल्कुल नहीं है."
राजकोट छोटा शहर है. यहां की आबादी क़रीब बीस लाख है. सड़क पर लड़के-लड़कियां साथ घूमते कम ही दिखते हैं. साथ पढ़ते ज़रूर हैं, पर कॉलेज में भी सिर्फ़ लड़कियों और सिर्फ़ लड़कों के झुंड ज़्यादा मिलते हैं.
यहां इंटरनेट की अच्छी पहुँच है. सोशल मीडिया की दुनिया में इंस्टाग्राम यहां बहुत लोकप्रिय है. लेकिन फ़ेसबुक पर लड़कियां अब भी अपना अकाउंट 'प्राइवेट' रखती हैं.
एक लड़की ने हमें बताया कि बहुत सोच-समझकर लड़कों की फ़्रेंड-रिक्वेस्ट मानती हैं फिर भी कई बार धोखा हो जाता है.
लड़कों को ये बताया तो उन्होंने कहा कि ये कुछ लड़कों की वजह से होता है. जिन्हें लड़की की 'ना' में भी 'हां' सुनाई देता है.
 वो बोले, "सालों से दिखा रहे हैं कि लड़की के पीछे पड़ जाओ, नहीं माने तो और पीछे पड़ो, आख़िर में मान ही जाएगी, फिर प्यार करने लगेगी, फिर शादी हो जाएगी और बच्चे हो जाएंगे और सुंदर-सा जीवन होगा."
सबने हामी में सर हिला दिया. मैंने पूछा लड़के इसे सच मानते हैं?
उस लड़के ने कहा, "हां, और एक व़क्त तक मैं भी मानता था, फिर इतनी लड़कियों ने मुझे रिजेक्ट कर दिया कि बात समझ में आ गई, उन्हें ज़बरदस्ती पसंद नहीं है."
पर ये समझना इतना मुश्किल क्यों है?
फिर एक लड़के ने दबी ज़बान में कहा, "दरअसल लड़के, लड़कियों को इंसान की तरह नहीं 'ऑब्जेक्ट' की तरह देखते हैं."
"आप नहीं जानतीं, जब दो लड़के साथ बैठे होते हैं और एक लड़की सामने से निकलती है तो उसके बारे में क्या कहते हैं... क्या सोचते हैं."
मैंने पूछा, क्या? शायद वो लड़का खुलकर कह भी देता पर साथ बैठे दोस्त ने इशारा दिया तो उसने कहा अब रहने दीजिए, मत पूछिए.
वो जानते थे कि मैं उनकी अनकही बात समझ गई थी. अपनी दुनिया में उन्होंने मुझे दाख़िल होने दिया था पर अब चुप रहकर शायद ये भी कहना चाहते थे कि वो ऐसी सोच वाले लड़कों की तरफ़ से शर्मिंदा हैं.
एक औरत के सामने ये इतना खुलकर अपने ऊपर उंगली उठाना और इतनी साफ़गोई से बात करना, ग़लती मानना क़ाबिले-तारीफ़ लगा.
कम से कम एक अहसास था, एक समझ बनती दिख रही थी. दूसरा पक्ष समझने की.
आख़िर में एक लड़का बोला, "हमें दोहरे मापदंड नहीं रखने चाहिए, एक लड़के का ब्रेक-अप हो और वो दूसरी गर्लफ़्रेंड बनाए तो ठीक है पर लड़की ब्रेक-अप के बाद दूसरा रिश्ता बनाए तो उसका कैरैक्टर ख़राब माना जाता है."
ठीक यही बात नागपुर में एक लड़की ने हमें कही थी कि ज़्यादा लड़कियों से दोस्ती करनेवाले लड़के को 'स्ट्ड' पर ज़्यादा लड़कों से दोस्ती करनेवाली लड़की को 'स्लट' कहा जाता है.
आख़िर में लगा कि लड़कियों के अधिकारों की बात क्यों ज़रूरी है. लड़कों के सामने इसके कोई ख़ास तर्क रखने की ज़रूरत नहीं थी.
एक सांझी सोच बन रही है. इन शहरों में ये एक-दूसरे के साथ दिखाई चाहे कम देते हों, सुनने-समझने की कोशिश पूरी है.



#BBCShe: 'पीरियड उत्सव के बाद लड़के शरीर को लेकर कॉमेंट करते हैं'

पहला पीरियड आने पर मेरे मन में एक ही ख़्याल आया कि इस बारे में सभी को बता दिया जाएगा और मुझे एक तय जगह तक सीमित कर दिया जाएगा. कई दिनों तक नहाने भी नहीं दिया जाएगा. इस ख़्याल ने मेरे रोंगटे खड़े कर दिए थे. 
मगर मैं सौभाग्यशाली थी कि मेरे माता-पिता ने मुझे इस रिवाज से दूर रखा, बल्कि उन्होंने मुझे समझाया कि मेरे शरीर में ये प्राकृतिक बदलाव क्यों आए हैं और मुझे किन पोषक तत्वों की ज़रूरत है. 
लेकिन मेरी कई सहेलियों ने पहला पीरियड आने पर कुछ अलग तरह से उत्सव मनाया. मुझे कुछ समारोहों का न्योता भी मिला था. इस समारोह के चलते मेरी सहेलियां दस दिन तक स्कूल नहीं जाती थीं. इस समारोह का नाम है- 'पुष्पवती महोत्सवम्' यानी खिले हुए फूल का उत्सव.
जब लड़की को पहली बार पीरियड आता है, उसे घर में एक तय जगह पर रखा जाता है, जहां पर उसके काम की चीज़ें रखी होती हैं. उसे एक अलग बाथरूम इस्तेमाल करना होता है और अगले 5 से 11 दिनों तक नहाने की इजाज़त नहीं होती. 11 दिन बीत जाने के बाद परिवार, दोस्तों और पड़ोसियों के साथ एक समारोह मनाया जाता है. 
विशाखापत्तनम में आंध्र यूनिवर्सिटी में 'बीबीसी शी पॉप अप' में छात्राओं ने बताया कि मासिक चक्र शुरू होने पर होने वाले इस समारोह का उनपर क्या असर पड़ा. 
पिछले तीन साल से विश्वविद्यालय में पढ़ रही बिहार की एक छात्रा ने कहा कि उसे यह विडंबना समझ नहीं आती कि लड़की के पहले पीरियड पर तो बड़ी शान से उत्सव मनाया जाता है, मगर इन्हीं पीरियड्स को ग़लत नज़र से देखा जाता है. 
वह कहती हैं, "इस समारोह के बारे में पूछने पर मुझे बताया गया कि लड़की के पहले पीरियड के बारे में सबको इस तरह से बताने का मतलब यह सुनिश्चित करना है कि उसे शादी के अच्छे प्रस्ताव मिलें."
अन्य छात्राओं ने भी बताया कि उनके पहले पीरियड का उनपर क्या असर पड़ा था. 
जब हमने विभिन्न आयु वर्गों, विभिन्न सामाजिक-आर्थिक पृष्ठभूमि से संबंधित महिलाओं से पूछा तो उनमें अलग-थलग कर दिए जाने और नहाने न दिए जाने को लेकर एक जैसी राय थी.
विभिन्न बिंदुओं पर बहस हुई कि मासिक धर्म शुरू होने पर होने वाले इस समारोह और सार्वजनिक घोषणा का उनपर मानसिक और शारीरिक दृष्टि से क्या असर पड़ा.
22 साल की स्वप्ना का पहला पीरियड आने के छह माह के अंदर ही उनकी शादी कारपेंटर का काम करने वाले उसके चचेरे भाई से कर दी गई थी. उस समय उनकी उम्र मात्र 15 वर्ष थी. दो बच्चों की मां स्वप्ना ने हाल में दसवीं की बोर्ड की परीक्षा दी है. 
स्वप्ना कहती हैं, "इससे पहले कि मैं समझ पाती कि क्या हो रहा है, मेरी शादी कर दी गई. 16 साल की उम्र में मैं पहली बार गर्भवती हो गई थी. लेकिन अब मैंने अपने उन सपनों को पूरा करने का निश्चय किया है, मेरे नारीत्व प्राप्ति ने जिन्हें पाने की राह रोक दी थी."
सामाजिक कार्यकर्ता कहते हैं कि अब लड़कियों में मासिक धर्म शुरू होने की उम्र आमतौर पर 12 से 13 साल है. वे मानते हैं कि उनकी तरफ़ अनावश्यक रूप से लोगों का ध्यान खींचने और उन्हें सामाजिक दबाव में डालने के बजाय ज़रूरत इस बात की है कि उनकी सेहत पर नज़र रखी जाए और उन्हें शिक्षित किया जाए. 
महिला एक्शन की स्वर्णा कुमारी जेंडर इक्वैलिटी से जुड़े मामलों पर जागरूकता लाने और बाल विवाह के ख़िलाफ़ काम करती हैं. वह कहती हैं कि छोटी लड़कियों पर रातोरात 'महिला' बन जाने का अनावश्यक दबाव रहता है. 
स्वर्णा कुमारी कहती हैं, "देखा जाता है कि लड़कियों को उनके शरीर में आए बदलावों के बारे में समझाने और स्वच्छता के बारे में बताने के बजाय माता-पिता आयोजनों में मशगूल हो जाते हैं. मासिकधर्म शुरू होने पर सार्वजनिक रूप से इसके बेतुके एलान की अघोषित प्रतियोगिता चल रही है.
महिला एक्शन की ओर से विशाखापत्तन के स्कूलों और शहरी झुग्गियों में मासिक धर्म और स्वास्थ्य पर जागरूकता के लिए कार्यक्रमों का आयोजन किया जाता है.
ऐसे ही एक कार्यक्रम में 12 साल की गायत्री ने भी हिस्सा लिया जिन्हें अपने पहले पीरियड का इंतज़ार है. मगर वह नहीं चाहतीं कि उनके लिए कोई सार्वजनिक समारोह आयोजित किया जाए. उनकी चिंता है कि पता नहीं उनके माता-पिता इस बात को मानेंगे या नहीं. 
मछली पालने वाले समुदाय में रहने वाली गायत्री कहती हैं, "मुझे सार्वजनिक रूप से एलान किए जाने को लेकर चिंता है. अभी मैं खुश हूं कि आराम से अपने आस-पड़ोस के लड़कों के साथ आराम से खेल-कूद सकती हूं. मगर बाद में यह सब बदल जाएगा क्योंकि मेरी बड़ी बहन के साथ भी ऐसा ही हुआ था. अब तो मेरी बहन मेरे या भाई के बग़ैर कहीं जाने से भी हिचकती है. लड़के उसे घूरते हैं और उसके शरीर को लेकर कमेंट करते हैं. मुझे इससे बहुत चिंता होती है."
हालांकि, ऐसे माता-पिता भी हैं जिन्हें अपने परिवार के दबाव में इस तरह की रस्म निभानी पड़ी. 16 साल की लड़की के पिता मधु कहते हैं कि वह भी नहीं चाहते थे कि उनकी बेटी इस तरह के किसी रिवाज में फंसे, लेकिन उन्हें अपनी मां के दबाव में अपने परिजनों और रिश्तेदारों को बुलाना पड़ा. आज भी वह इस बात को लेकर दुखी हैं. 
अपनी बेटी को बैडमिंटन कोर्ट में सर्व करते देखते हुए मधु कहते हैं, "मैं 'स्वीट सिक्सटीन' के बारे में जानता हूं, लेकिन यहां जो होता है वह अलग है. स्वीट सिक्सटीन में तो जन्मदिन मनाया जाता है, मगर हम जो करते हैं वह लड़की के साथ अन्याय है. मुझे अपनी बेटी से बात करनी पड़ी. मैंने उसे समझाया कि शारीरिक दिखावट में आने वाले बदलाव प्राकृतिक हैं और उसे शर्माने या इनके बारे में सचेत हो जाने के बजाय सहजता से लेना चाहिए."
मैं इस तरह की रस्म के पीछे का अर्थशास्त्र समझने की इच्छुक थी. हैदराबाद के एक प्रतिष्ठित फ़ोटोग्राफर ने पहचान गुप्त रखने की शर्त पर बताया कि उन्होंने इस तरह के कार्यक्रमों पर भव्य आयोजनों को देखा है और माता-पिता दिखावा करने से भी नहीं चूकते. 
वह बताते हैं, "मेरी तरह का कोई भी फ़ोटोग्राफर प्रति प्रॉजेक्ट दो से तीन लाख रुपये लेता है. मैंने इस तरह के समारोहों में शादी जैसी ही सजावट देखी है."
सोशल मीडिया पर 'puberty ceremony' या 'paushpavati ceremony' सर्च करने पर कई लड़कियों के वीडियो नज़र आते हैं जिनके हजारों व्यूज़ हैं.
19 साल की गौरी मध्यम वर्ग से हैं और उनके तीन भाई-बहन हैं. वह कहती हैं कि उनके पिता ने तो हद ही पार कर दी थी. गौरी कहती हैं, "मेरे पिता रौब जमाना चाहते थे. छह साल पहले मेरी रस्म के लिए उन्होंने कर्ज़ ले लिया था, जिसे हम आज तक चुका रहे हैं."
डॉक्टर ए. सीता रत्नम कहती हैं, "आज दिखावा करने के बजाय लड़कियों को शिक्षित करने और उन्हें पोषण देने की ज़रूरत है. इस तरह के ग़ैरज़रूरी खर्चों के कारण ही माता-पिता लड़कियों को बोझ समझते हैं."
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



राष्ट्रमंडल 2018: भारत का सातवां गोल्ड मेडल महिला टेबल टेनिस टीम इवेंट में

राष्ट्रमंडल 2018 में रविवार का दिन भारत के लिए अच्छा रहा. भारत को टेबल टेनिस, निशानेबाज़ी और वेट लिफ्टिंग के खेल में पदक मिले.
महिला टेबल टेनिस के टीम इवेंट में भारत ने गोल्ड मेडल हासिल किया. भारत की महिला टीम ने फ़ाइनल मुक़ाबले में सिंगापुर को 3-1 से हराया.  भारत की ओर से मानिका बत्रा ने पहला मैच जीत कर टीम को बढ़त दिलाई. मधुरिका पाटकर दूसरे सिंगल में अपना मैच हार गईं. 
लेकिन मौमा दास और मधुरिका पाटकर की जोड़ी ने डबल्स का मुक़ाबला जीत लिया, इसके बाद रिवर्स सिंगल में एक बार फिर मानिका बत्रा ने भारत की जीत दिला दी.
पुरुषों की 94 किलोग्राम भार वर्ग की वेटलिफ्टिंग स्पर्धा में भारत के विकास ठाकुर ने कांस्य पदक जीता. 
पपुआ न्यू गिनी के स्टीवन कारी ने स्नैच और क्लीन एंड जर्क मिलाकर 370 किलो वज़न उठाकर स्वर्ण पदक जीता. वह स्नैच स्पर्धा में तीसरे नंबर पर थे, लेकिन क्लीन एंड जर्क में उन्होंने 216 किलो वज़न उठाकर सबको हैरान कर दिया.
इससे अब तक काफी आगे चल रहे कनाडा के बोडी सैंटवी दूसरे स्थान पर खिसक गए और उन्हें रजत पदक से संतोष करना पड़ा.
भारत के विकास ठाकुर ने स्नैच स्पर्धा में उन्होंने तीन प्रयासों में 152, 156 और 159 किलो का वज़न उठाया. 159 किलो का वज़न विकास का सर्वश्रेष्ठ निजी प्रदर्शन है. क्लीन एंड जर्क के पहले प्रयास में उन्होंने 192 किलो वज़न उठाया, लेकिन 200 किलो वज़न उठाने के उनके दोनों प्रयास नाकाम रहे.
हिमाचल प्रदेश के हमीरपुर ज़िले के पटनौन में जन्मे विकास 24 साल के हैं.
भारतीय महिला हॉकी टीम ने पूल-ए के मैच में ओलंपिक चैंपियन इंग्लैंड को 2-1 से हराकर सबको हैरान कर दिया.
भारतीय टीम की कई खिलाड़ी कॉमनवेल्थ खेलों में पहली बार हिस्सा ले रही हैं. भारतीय महिला हॉकी टीम अपने पूल में इंग्लैंड के बाद दूसरे नंबर पर है और सेमीफाइल में पहुंचने की उसकी राह आसान हो गई है.
मैच में पहला गोल इंग्लैंड ने ही किया. इंग्लैंड की कप्तान एलेग्ज़ैंड्रा डैंसन ने 35वें सेकेंड में ही अपनी टीम को बढ़त दिला दी. लेकिन भारत की ओर से गुरजीत कौर ने 42वें मिनट में गोल करके स्कोर बराबर कर दिया. इसके बाद नवनीत कौर ने 48वें मिनट में एक गोल दागकर भारत को बढ़त दिला दी जो आख़िर तक बनी रही.
निशानेबाज़ी की 10 मीटर एयर पिस्टल स्पर्धा में मनु भाकर ने स्वर्ण पदक पर निशाना साधा, जबकि हिना सिद्धू दूसरे स्थान पर रहीं और रजत पदक की हकदार बनीं.
मनु ने 240.9 अंक जुटाए और स्वर्ण पदक हासिल किया. इसके साथ ही मनु ने राष्ट्रमंडल खेलों के नया रिकॉर्ड भी बनाया
हिना सिद्धू 234 अंकों के साथ दूसरे स्थान पर रहीं और रजत पदक अपने नाम किया.
ऑस्ट्रेलिया की इलेना गालियाबोविच ने 214.9 अंकों के साथ कांस्य पदक पर कब्जा किया.
पदक तालिका में अब भारत के कुल सात स्वर्ण पदक हो गए हैं. सात स्वर्ण, दो रजत और तीन कांस्य पदक के साथ भारतीय टीम अभी पदक तालिका में चौथे पायदान पर बनी हुई है.
इसके अलावा 10 मीटर एयर राइफल की पुरुष स्पर्धा में रवि कुमार ने कांस्य पदक जीता है. ऑस्ट्रेलिया के डेन सैम्पसन ने 245 अंकों के साथ स्वर्ण और बांग्लादेश के अब्दुल्ला हेल बाकी ने 244.7 अंकों के साथ रजत पदक जीता. भारत के रवि कुमार 224.1 अंक हासिल किए.
उत्तर प्रदेश के मेरठ में जन्मे 28 वर्षीय रवि कुमार पिछले कॉमनवेल्थ खेलों में चौथे स्थान पर रहे थे. रवि कुमार भारतीय वायु सेना में कार्यरत हैं. उन्होंने दिल्ली यूनिवर्सिटी से पढ़ाई की है.
स्टार भारतीय महिला बॉक्सर एमसी मैरीकॉम महिलाओं की 45-48 किलो बॉक्सिंग स्पर्धा के सेमीफाइनल में पहुंच गई हैं. उन्होंने स्कॉटलैंड की मुक्केबाज़ मेगन गॉर्डन को तीनों राउंड में हराया. 
मैरीकॉम 2012 के लंदन ओलंपिक में महिलाओं की 51 किलो बॉक्सिंग स्पर्धा में कांस्य जीत चुकी हैं. 
इससे पहले, वेटलिफ्टिंग में पूनम यादव ने महिला 69 किलोग्राम भारवर्ग में स्वर्ण पदक जीता. 
पूनम यादव ने स्नैच में पहले प्रयास में 95, दूसरे में 98 और तीसरी कोशिश में 100 वजन उठाया. क्लीन एंड जर्क में उनका सर्वश्रेष्ठ 122 किलोग्राम रहा. इस तरह कुल 222 किलोग्राम वजन उठाकर पूनम ने स्वर्ण पदक अपने नाम किया. इंग्लैंड की सारा डेविस ने 217 किलोग्राम के साथ दूसरे नंबर पर रहीं. फ़िजी की अपोलिना वाइवाइ ने 216 किलोग्राम उठाकर कांस्य पदक जीता. 
22 साल की पूनम यादव बनारस की रहने वाली हैं. 2014 के ग्लासगो राष्ट्रमंडल खेलों में 63 किलोग्राम में भारवर्ग में पूनम ने कांस्य पदक जीता था.  
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



विश्व कप जीतकर इंग्लैंड में अधनंगे घूमेंगे कोहली: गांगुली

पूर्व क्रिकेटर सौरव गांगुली ने कहा है कि अगर टीम इंडिया अगले साल इंग्लैंड में होने वाला विश्व कप जीत गई तो कप्तान विराट कोहली ऑक्सफ़र्ड स्ट्रीट पर कमीज़ उतारकर घूमेंगे.
ख़ुद सौरव गांगुली का ऐसा एक वाक़या भारतीय क्रिकेट में आक्रामकता के एक ऐतिहासिक अध्याय के दौर पर दर्ज है. 
16 साल पहले साल 2002 में जब भारतीय टीम ने लॉर्ड्स के मैदान पर लक्ष्य का पीछा करते हुए मैच और नेटवेस्ट सिरीज़ अपने नाम की थी तो ड्रेसिंग रूम मे बैठे कप्तान सौरव गांगुली ने जश्न मनाते हुए अपनी कमीज़ उतारकर लहरा दी थी. 
समाचार एजेंसी पीटीआई के मुताबिक, गांगुली ने कहा, "मैं गारंटी दे सकता हूं अगर वो (कोहली) 2019 में लॉर्ड्स के मैदान पर विश्व कप फाइनल जीत जाते हैं तो हमें अपने कैमरे तैयार रखने चाहिए, क्योंकि उनके पास सिक्स पैक्स हैं. मैं हैरान नहीं होऊंगा अगर वह ऑक्सफोर्ड स्ट्रीट पर ट्रॉफी लेकर बिना कमीज़ के घूमें."
उन्होंने कहा, "और मैं आपको ये भी बता सकता हूं कि उनके साथ कौन होगा- हार्दिक पंड्या."
कोहली ने इस पर जवाब देते हुए कहा, "120 फीसदी."
भारतीय क्रिकेट कप्तान ने कहा, "मुझे नहीं लगता कि ऐसा मैं सिर्फ़ अकेले करूंगा क्योंकि टीम में कई लोगों के पास सिक्स पैक्स हैं. हम कमीज़ उतारकर घूमेंगे. हार्दिक पंड्या हैं, बुमराह भी हैं. हमारे पास कुछ उम्मीदवार हैं."
गांगुली और कोहली शनिवार को कोलकाता के एक बुक लॉन्च इवेंट में साथ मौजूद थे. इसी दौरान ये बातें हुईं.
गांगुली ने 16 साल पहले नेटवेस्ट सिरीज़ के दौरान ख़ुद कमीज़ उतारने की घटना को भी याद किया. उन्होंने कहा, "लॉर्ड्स के मैदान पर हुई सबसे अच्छी चीज़ ये थी कि जब मैं कमीज़ उतार रहा था तो लक्ष्मण उसे नीचे खींच रहे थे. तब मेरे बगल में खड़े हरभजन ने पूछा कि उन्हें क्या करना चाहिए? मैंने कहा कि तुम भी निकाल दो."
कोहली उस वक़्त 13 साल के थे. समाचार एजेंसी आईएएनएस के मुताबिक उन्होंने इस घटना को याद करते हुए कहा, "भारत के खेल की अच्छी शुरुआत हुई थी. दादा और वीरू ने अच्छे रन जुटाए थे. मुझे लगा कि हम मैच जीत रहे हैं, क्योंकि उन दिनों वे लक्ष्य बहुत मुश्किल हुआ करते थे, ख़ास तौर से इंग्लैंड में, इंग्लैंड के ख़िलाफ फाइनल जैसी स्थिति में. लेकिन जब 150 रनों पर 5 विकेट गिर गए तो मैं सो गया क्योंकि मैं बहुत उदास हो गया था."
उन्होंने कहा कि जब उन्हें पता चला कि भारत जीत गया है तो यह एक सपने जैसा था.
कप्तान कोहली ने गांगुली के कमीज़ लहराने की घटना पर कहा, "जब मैंने वो होते हुए देखा... मुझे लगता है कि लोगों के लिए यह समझना ज़रा मुश्किल है लेकिन ये चीज़ें बहुत ही स्वाभाविक होती हैं. इतनी असली कि आप बिना यह सोचे हुए यह करते हैं कि लोग मेरे बारे में क्या सोचेंगे." 
उन्होंने कहा, "यह लॉर्ड्स की बालकनी थी लेकिन यह दुनिया में कहीं भी हो सकता था. यह खरी खरी ख़ुशी थी जो कोई चीज़ हासिल करने के बाद आ रही थी. इसी तरह मैं ख़ुद को अभिव्यक्त करना चाहता हूं. मुझे कभी नहीं लगा कि इसमें कुछ ग़लत है क्योंकि तब असली इंसानी भावनाएं बाहर आ रही होती हैं."
गांगुली सरीखी आक्रामकता के लिए मशहूर विराट कोहली ने कहा कि कोई खिलाड़ी रोबोट नहीं हो सकता जो हर वक़्त यह सोचे कि लोग उसके बारे में क्या सोचेंगे.
गांगुली ने कहा कि टीम कोहली अगले साल होने वाला विश्व कप जीतने की क्षमता रखती है. 
उन्होंने कहा, "बेशक वो ये कर सकते हैं. पिछले साल उन्होंने चैम्पियंस ट्रॉफी का फाइनल खेला. अभी ज़्यादा आगे बात नहीं करते हैं. उन्हें शुभकामनाएं. उनके पास कुछ शानदार प्रतिभाएं हैं. उम्मीद है कि वे लोग वहां होंगे. हम उन्हें जीतते देखना चाहते हैं और फिर वे जैसा जश्न चाहें, मनाएं."
कोहली की प्रशंसा करते हुए गांगुली ने कहा कि मौजूदा कप्तान ने 2014 के बुरे इंग्लैड दौरे के बाद ख़ुद को बहुत बदला.
उन्होंने कहा, "उनमें आए बदलाव को देखिए. इंग्लैंड में वह संघर्ष कर रहे थे और छह महीने से भी कम समय बाद उन्होंने चार टेस्ट में चार शतक मारे. मैंने ऑस्ट्रेलिया में किसी और भारतीय क्रिकेटर को ऐसे खेलते नहीं देखा."



राष्ट्रमंडल खेल 2018 डायरी: भारतीय टीम अंतिम सेकंड में क्यों गोल खा जाती है?

गोल्डकोस्ट हाकी सेंटर पर जब भारत पाकिस्तान मैच शुरू हुआ तो लगा कि मैच ऑस्ट्रेलिया में नहीं बल्कि जालंधर या दिल्ली में खेला जा रहा हो. पूरा स्टेडियम सिर्फ़ भारतीय दर्शकों से भरा हुआ था. सारे नारे हिंदी में लग रहे थे- 'चक दे इंडिया' और 'जीतेगा भाई जीतेगा, इंडिया जीतेगा' से पूरा स्टेडियम गूंज रहा था. 
ऑस्ट्रेलिया के दूर-दूर के इलाक़ों से ये मैच देखने भारतीय लोग आए थे. एक साहब विक्रम चड्ढ़ा तो ख़ासतौर से तस्मानिया से ये मैच देखने पहुंचे थे. 
और तो और कड़ी सुरक्षा के बीच कुछ भारतीय स्टेडियम के अंदर ढोल तक घुसा पाने में सफल हो गए थे. जब भी भारतीय खिलाड़ी पाकिस्तानी 'डी' की तरफ़ बढ़ते ज़ोर ज़ोर से ढोल बजने लगते. 
पूरा स्टेडियम भारतीय झंडों से भरा पड़ा था. मुझे वहाँ एक भी पाकिस्तानी झंडा नहीं दिखाई दिया, हांलाकि गोल्डकोस्ट में बहुत से पाकिस्तानी रहते हैं. स्टेडियम के बाहर ऐसे कई भारतीय मिले जो टिकट न मिलने से मायूस थे, लेकिन तब भी वो इस उम्मीद से स्टेडियम पहुंचे हुए थे कि शायद कहीं से एक टिकट का जुगाड़ हो जाए. 
शुरू के दो क्वॉर्टर्स में जिस तरह भारत ने पाकिस्तान पर दबदबा बना कर 2-0 की लीड ली तो लगा कि भारत टेनिस स्कोर से जीतने जा रहा है. 
लेकिन तीसरे क्वार्टर में पाकिस्तान ने शानदार वापसी की और भारतीय खिलाड़ी सिर्फ़ लीड बरकरार रखने के लिए खेलने लगे. तीसरे और चौथे क्वार्टर में पाकिस्तान इस कदर हावी था कि भारतीय खिलाड़ी सिर्फ़ दो बार ही पाकिस्तानी डी के अंदर जा सके. 
एक दिलचस्प चीज़ ये दिखाई दी कि मैच के दौरान दोनों देशों के खिलाड़ी चुप नहीं रहते, बल्कि अपने साथियों से चिल्ला चिल्ला कर बातें करते रहते हैं. ख़ास कर भारतीय गोलकीपर श्रीजेश तो गोल पोस्ट से ही चीख़ चीख़ कर अपने साथियों को निर्देश देते हैं. 
जैसे ही खेल शुरू हुआ मेरे बग़ल में बैठी हुई एएफ़पी की पत्रकार सेलाइन ट्रंप ने मुझसे कहा मैच के फ़ैसले के बारे में तो कोई संदेह नहीं है. यह बताइए कि भारत की जीत कितने गोलों से होगी? मैंने कहा 2-0. सेलाइन ने कहा 3-1. बहरहाल हम दोनों में से कोई सही नहीं निकला और पाकिस्तान ने 2-2 से मैच बराबर कर लिया. 
आख़िरी सेकंड में जब हूटर बजा तो भारतीय टीम 2-1 से आगे थी, लेकिन तभी पाकिस्तानी टीम ने 'रेफ़रल' लिया जो उनके पक्ष में गया. पाकिस्तान के अली मुबश्शर ने गोल करने में कोई ग़लती नहीं की. मैंने मैच के बाद भारतीय कप्तान से पूछा कि भारतीय टीम अंतिम सेकंड में क्यों गोल खा जाती है?  
उन्होंने कहा कि नहीं ऐसी बात नहीं हैं. आप मुझे उदाहरण दीजिए कि पिछले छह महीनों में हमने आख़िरी सेकंडों में कोई गोल खाया है. और अगर खाया भी है तो आख़िरी सेकंडों में हमने गोल भी किए हैं. ये मैच ड्रॉ ज़रूर रहा, लेकिन 0-2 से पिछड़ने के बाद जिस तरह से पाकिस्तान ने अपने से कहीं तगड़ी टीम के ख़िलाफ़ मैच बराबर किया, नैतिक जीत उन्हीं की रही.
जब मैं करारा हॉकी सेंटर में घुस रहा था तो देखा एक जाना पहचाना सा चेहरा पाकिस्तान की हॉकी टीम को अभ्यास करा रहा है. दिमाग़ पर ज़ोर देने पर याद आया कि ये तो हॉलैंड के रोएलांट ओल्टमांस हैं जो कुछ महीनों पहले तक भारतीय हॉकी टीम के कोच हुआ करते थे. 
मैच के बाद मैंने उनसे पूछा कि आपको तो भारतीय खिलाड़ियों के प्लस और माइनस पॉइंट्स के बारे में सब कुछ पता होगा. 
शायद इसी वजह से पाकिस्तान की टीम ने हारा हुआ मैच ड्रॉ करा लिया? ओल्टमांस मुस्करा कर बोले ये सही हो सकता है, लेकिन इससे मैच के परिणाम पर असर नहीं पड़ता, क्योंकि भारतीय टीम को भी पता है कि मैं किस तरह से सोचता हूँ. 
उनके पास ज़रूर इसकी काट होगी. दिलचस्प बात ये है कि ओल्टमांस भारत का कोच बनने से पहले भी पाकिस्तान के कोच हुआ करते थे.
ये मत समझिए कि इस तरह की ग़लती भारत में ही हो सकती है. ऑस्ट्रेलिया जैसा विकसित देश भी इसका अपवाद नहीं है. ग्रेनेडा की महिला बीच वॉलीबॉल टीम का मैच कूलंगाता बीच पर स्कॉटलैंड के साथ होना था. लेकिन उनकी बस का ड्राइवर उन्हें वहाँ से 98 किलोमीटर दूर मियर्स वेलोड्रोम ले गया. 
ये ग़लती इसलिए हुई क्योंकि ड्राइवर वो 'सैट नेविगेंटिंग डिवाइस' इस्तेमाल कर रहा था जिसे राष्ट्रमंडल खेलों के प्रबंधकों ने मंज़ूरी नहीं दी थी. जब इस ग़लती का पता चला तो ग्रेनेडा की टीम को आनन-फानन में पुलिस की निगरानी में उनके असली गंतव्य स्थान पर भेजा गया. 
इसका नतीजा ये हुआ कि ग्रेनेडा की टीम 12 बज कर 45 मिनट पर होने वाले अपने अपने मैच के लिए देर से पहुंची. वो ये मैच सीदे सेटों में स्कॉटलैंड से हार गईं. बाद में उन्होंने कहा कि उनका हार का कारण था, 'वॉर्म अप' के लिए पर्याप्त समय न मिल पाना. 
राष्ट्रमंडल खेलों की यातायात व्यवस्था पर कई शिकायतें मिल रही हैं. उद्घाटन समारोह के दिन भी ख़राब बस व्यवस्था के कारण हज़ारों दर्शक करारा स्टेडियम में रात दो बजे तक फंसे रह गए थे.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



मिलिए राष्ट्रमंडल खेल में भारत के पदकवीरों से

ऑस्ट्रेलिया के गोल्ड कोस्ट में चल रहे कॉमनवेल्थ खेलों की पदक तालिका में भारतीय टीम चौथे स्थान पर है.
भारत ने छह स्वर्ण, दो रजत और तीन कांस्य पदक जीते हैं.
इन छह में से पांच स्वर्ण भारत के भारोत्तोलकों ने जीते हैं और एक स्वर्ण निशानेबाज़ी की स्पर्धा में मिला है.
एक नज़र, भारत के पदकवीर खिलाड़ियों पर.
8 अगस्त 1994 को जन्मी और मणिपुर के एक छोटे से गाँव में पली बढ़ी मीराबाई बचपन से ही काफ़ी हुनरमंद थीं. बिना ख़ास सुविधाओं वाला उनका गांव राजधानी इंफ़ाल से कोई 200 किलोमीटर दूर था.
मीराबाई चानू ने कॉमनवेल्थ खेलों में गोल्ड मेडल जीत लिया है. लेकिन एक समय ऐसा भी आया था जब साल 2016 के ओलंपिक खेलों में उनके हाथ असफलता लगी थी और इसके बाद उन्होंने खेल से विदा लेने का मन बना लिया था. 
भारतीय रेलवे की कर्मचारी संजीता स्वभाव से शर्मीली हैं, लेकिन जब वो मैदान पर उतरती हैं तो उनका दूसरा ही रूप देखने को मिलता है. 
संजीता के लिए मेडल जीतने का सिलसिला बचपन से ही शुरू हो गया था.
महज़ 20 साल की उम्र में संजीता ने 48 किलोग्राम वर्ग में 173 किलोग्राम वज़न उठाकर ग्लासगो राष्ट्रमंडल खेलों में गोल्ड मेडल जीता था.
12 साल की उम्र में ट्रेनिंग शुरू करने वाले सतीश शिवलिंगम एक पूर्व सैनिक के बेटे हैं. 
सतीश के पिता राष्ट्रीय स्तर पर वेटलिफ़्टिंग प्रतियोगिताओं में हिस्सा ले चुके हैं. 
सतीश शिवलिंगम इससे पहले साल 2014 में भी कॉमनवेल्थ खेलों में गोल्ड मेडल जीत चुके हैं.
आंध्र प्रदेश के स्टुअर्टपुरम से आने वाले वेंकट राहुल रागला को शुरुआत से ही स्वर्ण पदक का दावेदार माना जा रहा था.
साल 2014 के यूथ ओलंपिक्स में उन्होंने 77 किलोग्राम भार वर्ग में रजत पदक हासिल किया था. वो एशियन जूनियर चैंपियनशिप में भी स्वर्ण पदक जीत चुके हैं.
वेंकट राहुल रागला को खेलों से लगाव विरासत में मिला है. उनके पिता मधु रागला कब्बडी के खिलाड़ी थे और वेटलिफ्टिंग भी करते थे. 
उत्तर प्रदेश के चर्चित शहर बनारस की रहने वाली 22 साल की पूनम यादव ने 69 किलोग्राम भारवर्ग में स्वर्ण पदक जीता है. 
इससे पहले वह साल 2014 के ग्लासगो राष्ट्रमंडल खेलों में 63 किलोग्राम में कांस्य पदक जीत चुकी हैं.
12वीं क्लास में पढ़ने वाली मनु भाकर 12वीं में मेडिकल की तैयारी कर रही हैं. लेकिन इस बीच उन्होंने निशानेबाजी के खेल में अपना परचम लहरा दिया है.
अभी 10 महीने पहले ही मनु ने जूनियर वर्ल्ड कप में हिस्सा लिया था और 49वे नंबर पर रही थीं. इस साल जब वो सीनियर वर्ल्ड कप में खेलीं तो सीधे स्वर्ण पदक पर निशाना लगाया- 10 मीटर एयर पिस्टल वर्ग में.
ख़ास बात ये है कि मनू ने सिर्फ दो साल पहले इस खेल को खेलना शुरू किया है. 
25 साल के गुरुराजा कर्नाटक के कुंदापुर कस्बे से आते हैं. एक ट्रक ड्राइवर के बेटे गुरुराजा आठ भाई-बहनों में पांचवें हैं.
दक्षिण कन्नड़ में 2010 में अपने ग्रैजुएशन के दौरान उन्होंने वेट लिफ़्टिंग की शुरुआत की थी.
इससे पहले 2016 में कॉमनवेल्थ सीनियर वेटलिफ़्टिंग चैम्पियनशिप में वह स्वर्ण पदक हासिल कर चुके हैं.
साल 1989 में लुधियाना में पैदा हुई हिना सिद्धू के पास यूँ तो डेंटल सर्जरी की डिग्री है पर घर पर राष्ट्रीय स्तर के निशानेबाज़ पिता राजबीर सिद्धू के होते हुए शूटिंग का शौक स्वाभाविक था.
कॉलेज के दिनों से ही हिना ने मेडल जीतने का सिलसिला शुरू कर दिया था. 
उन्होंने 19 साल की उम्र में उन्‍होंने हंग‍ेरियन ओपन और 2009 में बीजिंग में हुए वर्ल्‍ड कप में रजत पदक जीता था.
साल 2013 की विश्व शूटिंग प्रतियोगिता में 10 मीटर एयर पिस्टल टूर्नामेंट में वर्ल्ड रिकॉर्ड बनाकर स्वर्ण पदक जीतने वाली हिना पहली भारतीय महिला बनीं.
उत्तर प्रदेश के मेरठ में जन्मे 28 वर्षीय रवि कुमार पिछले कॉमनवेल्थ खेलों में चौथे स्थान पर रहे थे. 
रवि कुमार भारतीय वायु सेना में कार्यरत हैं. उन्होंने दिल्ली यूनिवर्सिटी से पढ़ाई की है.
हिमाचल प्रदेश के हमीरपुर ज़िले के पटनौन में जन्मे विकास 24 साल के हैं.
स्नैच स्पर्धा में उन्होंने तीन प्रयासों में 152, 156 और 159 किलो का वज़न उठाया. 159 किलो का वज़न विकास का सर्वश्रेष्ठ निजी प्रदर्शन है. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



राष्ट्रमंडल खेल 2018: मिक्स्ड टीम बैडमिंटन में भारत को मिला गोल्ड

ऑस्ट्रेलिया के गोल्डकोस्ट में 2018 राष्ट्रमंडल खेलों में मिक्स्ड टीम बैडमिंटन फ़ाइनल में मलेशिया को हराकर भारत ने इस राष्ट्रमंडल खेलों में 10वाँ गोल्ड जीत लिया है.
इससे पहले 10 मीटर एयर राइफल के महिला वर्ग में भारत को बड़ी सफलता मिली है. इस प्रतिस्‍पर्धा में मेहुली घोष ने सिल्‍वर मेडल हासिल किया है, जबकि अपूर्वी चंदेला ने ब्रॉन्‍ज जीता है.
इससे पहले, भारतीय निशानेबाज़ जीतू राय ने ऑस्ट्रेलिया के गोल्ड कोस्ट में 10 मीटर एयर पिस्टल स्पर्धा में नए गेम्स रिकॉर्ड के साथ गोल्ड मेडल पर निशाना साधा है.
जीतू ने 235.1 अंकों के साथ पहला स्थान हासिल किया और भारत को स्वर्ण पदक दिलाया.
भारत के ही ओम मिठरवाल ने 214.3 अंकों के साथ कांस्य पदक जीता. इस स्पर्धा का रजत पदक ऑस्ट्रेलिया के कैरी बेल ने जीता.
भारत के प्रदीप सिंह ने ऑस्ट्रेलिया के गोल्ड कोस्ट में वेटलिफ्टिंग के 105 किलोग्राम भारवर्ग में भारत को रजत पदक दिलाया है.
वेटलिफ्टिंग में भारत का प्रदर्शन शानदार रहा है. प्रदीप का पदक मिलाकर भारत अब तक वेटलिफ्टिंग में आठ पदक झटक चुका है.
सोमवार को गोल्ड कोस्ट के करारा स्पोर्ट्स एरीना में 23 साल के प्रदीप ने स्नैच में 152 किलो वज़न उठाया और क्लीन एंड जर्क में उन्होंने 200 किलो वज़न उठाया. इस तरह कुल 352 किलोग्राम वज़न उठाकर वो दूसरे स्थान पर रहे और सिल्वर मेडल के हक़दार बने.
समोआ के सेनिएल माओ ने स्नैच में 154 किलोग्राम और क्लीन एंड जर्क में 206 किलोग्राम के साथ कुल 360 किलोग्राम वज़न उठाया और गोल्ड मेडल झपटा.
स्पर्धा में एकबारगी प्रदीप कुमार गोल्ड मेडल के बेहद नजदीक थे, लेकिन क्लीन एंड जर्क में दूसरे प्रयास में वो 209 किलोग्राम और तीसरे प्रयास में 211 किलोग्राम उठाने में नाकामयाब रहे.
इंग्लैंड के ओवेन बॉक्साल को 351 किलोग्राम के साथ कांस्य पदक से संतोष करना पड़ा.
(बीबीसी हिन्दी के एंड्रॉयड ऐप के लिए यहां 
 करें. आप हमें 
 और 
 पर फ़ॉलो भी कर सकते हैं.)



'गोल्डन गर्ल' मनु भाकर ने दो साल पहले तक पिस्टल छुई भी नहीं थी

12वीं क्लास में पढ़ने वाली मनु भाकर 12वीं में मेडिकल की तैयारी कर रही हैं, लेकिन इन सबसे अलग वो बढ़िया निशानेबाज़ भी हैं.
ऑस्ट्रेलिया के गोल्ड कोस्ट में राष्ट्रमंडल खेलों में उन्होंने ऐसा निशाना साधा कि गोल्ड मेडल उनकी झोली में आ गिरा. 
उनका निशाना कितना अचूक है इसका अंदाज़ा इस बात से लगा सकते हैं कि इस साल सीनियर वर्ल्ड कप में एक नहीं दो-दो गोल्ड मेडल जीत चुकी हैं.
अभी 10 महीने पहले ही मनु ने जूनियर वर्ल्ड कप में हिस्सा लिया था और 49वे नंबर पर रही थीं. इस साल जब वो सीनियर वर्ल्ड कप में खेलीं तो सीधे स्वर्ण पदक पर निशाना लगाया- 10 मीटर एयर पिस्टल वर्ग में.
2017 की नेशनल शूटिंग चैंपियनशिप में तो मनु ने छप्पर फाड़ के 15 मेडल जीते थे. और ये तब है जब मनु ने शूटिंग सिर्फ़ दो साल पहले शुरू की है. 
स्कूल में रहते हुए मनु ने बॉक्सिंग, तैराकी कई खेलों में हाथ आज़माया. बॉक्सिंग में तो मनु लगातार मेडल जीता करती थीं. चोट लगने के बाद मनु ने बॉक्सिंग छोड़ी तो उन्हें मणिपुर की मार्शल आर्ट थांग टा का चस्का लग गया और इसके बाद जूडो.
फिर दो साल पहले जब उनके नए स्कूल में मनु के पापा ने छात्रों को शूटिंग करते देखा तो पिता ने बेटी से कहा कि क्यों न इसे भी आज़मा के देख लिया जाए.
बस 10-15 दिन के अंदर ही मनु ने कमाल करना शुरू कर दिया. जल्द ही राज्य स्तर और राष्ट्रीय स्तर की प्रतियोगिताओं में जीत का सफ़र उन्हें राष्ट्रमंडल खेलों तक लेकर आया.
इस कामयाबी के पीछे मनु की मेहनत तो है ही, लेकिन उनके माँ-बाप की लगन भी शामिल है.
वैसे तो मनु के पिता रामकिशन भाकर मरीन इंजीनियर हैं, लेकिन अब जब बेटी बड़ी शूटर हो गई है तो मनु को उनके साथ और मार्गदर्शन की ज़रूरत होती है, इसलिए उन्होंने नौकरी ही छोड़ दी.
हर खिलाड़ी के सफ़र की अपनी मुश्किलें होती हैं, मनु को भी झेलनी पड़ी. पिस्टल लेकर जब मनु प्रैक्टिस करने जाती तो उसे पब्लिक ट्रांसपोर्ट में आम पिस्टल लेकर जाने में काफ़ी दिक़्क़त होती, चाहे वो लाइसेंसी पिस्टल ही थी. 
नौकरी छोड़ रामकिशन भाकर बेटी की दिक़्क़तों को दूर करने में लग गए. मनु 16 साल की हैं और उनके बालिग होने में दो साल और बचे हैं. 
बेटी के लिए विदेशी पिस्टल ख़रीदने के लिए भी पिता को एड़ी-चोटी का ज़ोर लगाना पड़ा था. इस क्रम में मनु की टीचर माँ सुमेधा ज़िंदगी भी एकदम बदल गई.
इस तरह की दिक़्क़तें और खेल के दौरान के तनाव को दूर रखने के लिए मनु योग और मेडिटेशन करती हैं. मेडिटेशन का सिलसिला शूटिंग कैंप में ही नहीं घर पर भी जारी रहता है.
16 साल की वर्ल्ड चैंपयिन मनु 10 मीटर एयर पिस्टल वर्ग की राष्ट्रीय चैंपियन भी हैं जिसमें उन्होंने पिछले साल चोटी की निशानेबाज़ हिना सिद्धू को हराया था.
हरियाणा में गोरिया गाँव को अभी अपनी चैंपियन से बहुत उम्मीदें हैं- पहले तो इस साल के यूथ ओलिंपिक और फिर टोक्यो 2020 के ओलंपिक 
मनु चैंपियन ज़रूर बन गई हैं लेकिन जूनियर टीम के कोच जसपाल राणा की हिदायत सख़्त है कि निशाना भले बड़े - बड़े लक्ष्यों पर हो लेकिन क़दम ज़मीन पर ही रहने चाहिए. 
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



इंस्पेक्टर दया की फैन हैं शूटर मेहुली घोष

17 साल की मेहुली घोष ने 2017 की राष्ट्रीय शूटिंग चैंपियनशिप में जब 8 मेडल जीते तो लोगों का पहली बार मेहुली से परिचय हुआ. लेकिन मेक्सिको में विश्व कप में दो पदक अपने नाम कर मेहुली सबकी नज़रों में छा गईं.
पश्चिम बंगाल के सिरमपुर की रहने वाली मेहुली बचपन में टीवी सीरियल सीआईडी और इंस्पेक्टर दया की फ़़ैन थीं. टीवी पर शोले फ़िल्म में जय-वीरू के निशानेबाज़ी वाले सीन उसे ख़ूब पसंद थे.
बंदूक, पिस्टल और शूटिंग का शौक शायद वहीं कहीं से शुरू हुआ.
लेकिन 14 साल की उम्र में एक घटना ने उनकी ज़िंदगी पर गहरा असर छोड़ा. प्रेक्टिस के दौरान फ़ायर हुई एक पेलेट से एक व्यक्ति को चोट लगी जिसके बाद उन्हें निलंबित कर दिया गया.
इस घटना के बाद वो काफ़ी दिन तक डिप्रेशन में रहीं और उन्हें काउंसलिंग लेनी पड़ी. हताश और निराश मेहुली को लेकर 2015 में उनके माँ-बाप पूर्व शूटर और ओलंपियन जॉयदीप करमाकर की एकेडमी में आए.
ट्रेनिंग के लिए मेहुली घर से रोज़ना तीन-चार घंटों का सफ़र तय करके आतीं. ट्रेनिंग के बाद घर लौटने में अक्सर मेहुली को रात हो जाती.
धीरे-धीरे ही सही, लेकिन मेहुली, उनके कोच और माँ-बाप की मेहनत रंग लाई और मेहुली ने 2016 और 2017 में झोली भर के राष्ट्रीय स्तर पर मेडल जीते.
जॉयदीप खुद 2012 ओलंपिक में चौथे नंबर पर रहे थे और बहुत कम अंतर से मेडल जीतने से चूक गए थे. लेकिन मेहुली को वो निशानेबाज़ी के ही नहीं बल्कि मानसिक तौर पर मज़बूत रहने के गुर भी सिखा रहे हैं.
विश्व कप में दो मेडल जीतने के बाद अब उनके हौसले बुलंद हैं.
गोल्ड कोस्ट में होने वाले कॉमनवेल्थ खेलों में मेहुली पहली बार भारत का प्रतिनिधित्व करेंगी.
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



केएल राहुल ने आईपीएल में बनाए सबसे तेज़ 50 रन

14 गेंदों में 50 रन आसान नहीं होता है. ये आईपीएल की अब तक की सबसे तेज़ हाफ़ सेंचुरी है.
किंग्स इलेवन पंजाब की तरफ़ से खेलते हुए केएल राहुल ने ये कारनाम कर दिखाया.
केएल राहुल पंजाब की टीम से जुड़ने से पहले रॉयल चैलेंजर्स बैंगलोर की टीम से खेलते रहे थे. 
इंटरनेशनल क्रिकेट करियर में भी वे ख़ासे कामयाब रहे हैं. 
उनकी पहचान भले टेस्ट मैचों के ओपनर की बन गई हो, लेकिन उनके करियर की एक बेहद ख़ास बात है. 
वे टेस्ट, वनडे और टी-20 क्रिकेट में छक्के की मदद से शतक पूरा करने वाले दुनिया के इकलौते क्रिकेटर हैं.



ब्लॉग: #BBCShe सांवली महिलाओं के लिए गोरी हीरोइन क्यों?

जब मैं कोयंबटूर की सड़कों पर घूमी तो दो बातें समझ में आईं. सांवले रंग की औरतें सड़कों पर थीं और गोरे रंग के चेहरे बड़े-बड़े होर्डिंग से मुझे घूर रहे थे.
एक राज्य जिसकी एक पहचान उसका सांवला रंग हो, वहां देश के दूसरे हिस्सों की तरह विज्ञापनों के होर्डिंग लगे हुए हैं.
मैं अकेली नहीं थी जिसका मन इन सवालों से बेचैन हुआ. #BBCShe प्रोजेक्ट के लिए जब हमलोग अविनाशी लिंगम यूनिवर्सिटी पहुंचे, तो वहां की लड़कियों ने भी कुछ यही सवाल उठाए.
"विज्ञापनों में हम जिन महिलाओं को देखते हैं, मुझे नहीं लगता कि महिलाएं वैसी होती हैं. हमलोग ऐसे समाज की उम्मीद नहीं कर सकते हैं जहां हर महिला गोरी हो, लंबी हो और उसके बाल लंबे हों."
यह बात सुनते ही वहां मौजूद 70 लड़कियों ने एकसाथ तालियां बजाईं. उनमें से ज़्यादातर लड़कियों का रंग सांवला था.
दुनियाभर में जहां की आबादी का बड़ा हिस्सा एक ख़ास रंग का है, उनमें इस बात को लेकर गुस्सा है कि विज्ञापन में दूसरे रंग के मॉडल क्यों होते हैं?
गोरे रंग की मॉडल सिर्फ़ होर्डिंग और टेलीविज़न के विज्ञापनों में नहीं दिखती हैं, बल्कि सोने के आभूषणों के विज्ञापन भी ऐसे मॉडल करते हैं. कई बड़े ब्रांड के ज्वैलरी कंपनियों के विज्ञापनों पर शायद आपकी भी नज़र गई होगी.
कॉलेज की एक छात्रा ने कहा कि सिर्फ़ विज्ञापनों में ही नहीं, तमिलनाडु फिल्म इंडस्ट्री कॉलीवुड में भी गोरे रंग की हीरोइनों की पूछ है.
गूगल पर जब मैंने तमिल एक्ट्रेस लिखकर सर्च किया तो ये परिमाण मिले.
यह दिलचस्प है कि काजल अग्रवाल और सिमरन पंजाबी हैं, तमन्ना और हंसिका मोटवानी महाराष्ट्र से हैं, अनुष्का शेट्टी कर्नाटक से, स्नेहा की मातृभाषा तेलुगू है और आसीन केरल से हैं.
दस में से सिर्फ तीन, तृषा कृष्णा, सामंथा अक्कीनेनी और श्रुति हासन तमिलनाडु से हैं.
तीनों में समान बात यह है कि तीनों गोरे रंग की हैं.
वहीं, सांवले रंग के हीरो धनुष, विशाल, विजय सेतुपति, विजयकांत और सुपरस्टार रजनीकांत इन गोरी हीरोइनों के साथ फिल्में कर रहे हैं और तमिल के दर्शक उन्हें पसंद कर रहे हैं.
कई फिल्मों में गोरे रंग की हीरोइन सांवले रंग के हीरो की चाहत रखती देखी जा सकती हैं.
कई लोग इन बातों को यह कह कर ख़ारिज कर सकते हैं कि विज्ञापन और फिल्मों में काल्पनिक दुनिया दिखाई जाती है और लोग उसे उसी तरह देखते हैं.
कॉलेज की ये लड़कियां इसके प्रभावों के बारे में कहती हैं कि यह देखकर उनके अंदर भी गोरे होने की चाहत जागती है.
स्कूल, कॉलेज, शिक्षक और यहां तक की घर में आत्मविश्वास की कमी से लेकर भेदभाव की बातें सांवले रंग के कारण सुनने को मिलती हैं.
बुरा तब ज्यादा लगता है, जब शाहरुख़ ख़ान जैसे सुपरस्टार विज्ञापनों में यह कहते हुए पाए जाते हैं कि "फेयर इज लवली" यानी गोरापन ही प्यारा है.
साल 2013 में आए 
 में शाहरुख़ ख़ान खुद की तरह स्टार बनने की सलाह देते हुए एक लड़के को गोरा बनाने की क्रीम देते हैं.
पिछले कुछ सालों में बॉलीवुड में इसके ख़िलाफ़ आवाज़ भी उठी है. नंदिता दास 
 अभियान की ब्रांड अंबेसडर रही हैं.
मिसेज इंडिया अर्थ 2017 की रनरअप रहीं 
 ने भी कहा था कि रंग के आधार पर उन्हें भेदभाव का सामना करना पड़ा है.
विज्ञापनों में गोरेपन को सफलता की चाबी के तौर पर पेश किया जाता है.
चेहरे को सुंदर बनाए रखने वाले सामानों के बाजार में गोरेपन की क्रीम का हिस्सा 50 फीसदी से ज़्यादा है.
पर क्या विज्ञापनों और फिल्मों का बाज़ार कॉलेज की इन लड़कियों की बात सुनेगा?
न सिर्फ़ यह समझने के लिए कि लड़कियां क्या चाहती हैं बल्कि इसलिए भी कि उनका बेचने का तरीका स्टीरियोटाइप है.



#BBCShe: क्या रेप की रिपोर्टिंग में ‘रस’ होता है?

"रेप की ख़बर लगातार चलाई जाती है, पीड़िता से बार-बार सवाल पूछे जाते हैं, उस पर बहुत मानसिक दबाव पड़ता है."
"परिवार वाले एफ़आईआर करने से ही घबराते हैं, कि पुलिस में शिकायत की तो कहीं बेटी का नाम मीडिया के ज़रिए सामने ना आ जाए, बदनामी होगी."
"मीडियावाले अड़ोसी-पड़ोसी से सवाल-जवाब करते हैं, बात खुल जाती है, लड़की के जाननेवालों में उसकी पहचान ज़ाहिर हो जाती है,"
पटना के मगध महिला कॉलेज की लड़कियों ने जब अपने मन की कहनी शुरू की तो लगा, मानो तय कर के आई थीं कि आज सारी नाराज़गी, सारी उलझन उकेर कर रख देंगी.
साफ़ और स्पष्ट तरीके से एक के बाद एक वो आलोचना करती चलीं गईं. 
बलात्कार पर मीडिया की रिपोर्टिंग से वो इतनी नाराज़ होंगी, इसका अंदेशा नहीं था.
मैंने माइक उनके सामने रखा तो तपाक से हाथ खड़े होने लगे.
उनकी बातें सुनकर मुझे पिछले साल वैशाली में अपने स्कूल के हॉस्टल के पास मृत पाई गई लड़की का मामला याद आ रहा था. 
उसका शरीर संदिग्ध हालात में पाया गया था, कपड़े फटे हुए थे.  
रेप-पीड़िता की पहचान छिपाने के क़ानून के बावजूद तमाम मीडिया ने उसका नाम छापा था.
मगध महिला कॉलेज में बोलनेवाली लड़कियों में सबसे आगे तीन-चार सहेलियां थीं जिन्होंने अंतर्राष्ट्रीय महिला दिवस पर कॉलेज के विशेष कार्यक्रम में हिस्सा लिया था.
उस कार्यक्रम से ठीक पहले क़रीब उन्हीं की उम्र की एक लड़की पर पटना में एसिड से हमला हुआ था.
उस दिन लड़की के साथ उनसे कुछ ही साल बड़े उनके मामा भी थे. उस दिन भी ख़बरों में एसिड फेंकने वाले लड़के से ज़्यादा लड़की और मामा के कथित संबंधों की चर्चा थी.
कॉलेज की लड़कियों में नाराज़गी ऐसे मामलों की रिपोर्टिंग से थी.
"ख़बरों में अक्सर लड़की पर ही उंगली उठाई जाती है, क्या पहना था, किस वक़्त बाहर निकली थी, किसके साथ थी..."
"ऐसे में कोई लड़की क्यों बाहर आएगी, चुप रहना बेहतर नहीं समझेगी? सलवार-सूट पहनने वाली लड़कियों के साथ भी तो हर तरह की हिंसा होती है, कपड़ों से कुछ फ़र्क़ नहीं पड़ता."
इन लड़कियों में कई ने सलवार-सूट पहने थे, कई ने जींस-टॉप. ज़्यादातर लड़कियां पटना में ही पली-बढ़ी थीं.
बिहार सरकार की योजनाओं और स्कॉलरशिप की मदद से पिछले सालों में कॉलेज और यूनिवर्सिटीज़ में लड़कियों की तादाद बढ़ी है.
मगध महिला कॉलेज सिर्फ़ लड़कियों के लिए है. 
वहां मनोविज्ञान विभाग की प्रमुख कहती हैं कि ये माहौल इन लड़कियों के विचारों को दिशा, अधिकारों की समझ और खुल कर बोलने का बल देने के लिए बहुत अहम है.
लेकिन ऐसा साझा बदलाव लड़कों की दुनिया में नहीं आ रहा.
बिहार की वरिष्ठ महिला पत्रकारों में एक, रजनी शंकर के मुताबिक क्राइम रिपोर्टिंग ज़्यादातर मर्द ही करते हैं, इसलिए कुछ का नज़रिया और संवेदनशीलता उम्मीद से कम है.
उनकी इस बात में 'कुछ' शब्द पर ध्यान देना ज़रूरी है. 
रजनी आगे कहती हैं कि कुछ मर्द रेप की रिपोर्ट बनाते वक़्त हिंसा की ज़रूरत से ज़्यादा जानकारी ढूंढते और लिखते हैं, मानो उन्हें उसमें 'रस' मिल रहा हो, 'रोमांच' आ रहा हो.
दक्षिण एशिया में महिला मीडियाकर्मियों के संगठन, 'साउथ एशियन वुमेन इन मीडिया' की बिहार अध्यक्ष रजनी शंकर 'हिन्दुस्थान' समाचार एजेंसी की बिहार प्रमुख हैं.
अपनी एजेंसी में उन्होंने पुरुष पत्रकारों के साथ वर्कशॉप कर इस मसले को सुलझाने की कोशिश भी की है.
ऐसा नहीं है की बदलाव नहीं आ रहा. बिहार में दैनिक भास्कर अख़बार के संपादक प्रमोद मुकेश के मुताबिक उन्होंने बहुत सोचे-समझे फ़ैसले के तहत अपनी टीम में महिलाओं की नियुक्ति की है.
उनकी 30 पत्रकारों की टीम में तीन महिलाएं हैं. 
हालांकि ये महिलाएं क्राइम या कोई और 'बीट' नहीं, महिलाओं से जुड़े मुद्दों पर ही रिपोर्टिंग करती हैं.
मैं उन्हें कॉलेज में हुई बातचीत का अंश सुनाती हूं.
पूछती हूं कि क्या ख़बरें कहने, दिखाने का मीडिया का अंदाज़ इतना असंवेदनशील है कि इस वजह से लड़कियां अपनी शिकायत सामने लाने से पहले सोचें और झिझकें?  
वो ध्यान दिलाते हैं कि मीडिया के बारे में ये समझ कई सालों में बनी है और उसे बदलने में भी व़क्त लगेगा.
पत्रकारों में महिलाओं की संख्या बढ़ाना इसकी ओर एक क़दम है और मर्दों की समझ बेहतर करना दूसरा.
कॉलेज की लड़कियों के पास भी कुछ सुझाव थे. 
"रेप पर रिपोर्टिंग हो लेकिन लड़कियों के बारे में नहीं, लड़कों के बारे में ख़बर दिखानी चाहिए, सवाल उनके कपड़ों, चाल-चलन पर उठाए जाने चाहिए."
"रेप का केस इतना लंबा चलता है, समय-समय पर लड़की के मां-बाप पर ख़बर दिखाइए. किसी लड़के को कड़ी सज़ा हो तो उसे उदाहरण की तरह दिखाइए."
पटना की उन लड़कियों का एकमत था जो मेरे ज़हन में बस गया. 
"ख़बरें कीजिए पर ऐसे जो बल दें, वैसे नहीं जो ख़ौफ़ पैदा करें."



बीबीसी एक मुलाक़ात रानी मुखर्जी के साथ





कैसे हैं फ़िल्म 'हिचकी' के गाने ?





'पिस्टल किंग' जीतू राय कभी नेपाल में बकरियां चराते थे

भारतीय निशानेबाज़ जीतू राय ने ऑस्ट्रेलिया के गोल्ड कोस्ट में 10 मीटर एयर पिस्टल स्पर्धा में नए गेम्स रिकॉर्ड के साथ गोल्ड मेडल पर निशाना साधा है.
जीतू ने 235.1 अंकों के साथ पहला स्थान हासिल किया और भारत को स्वर्ण पदक दिलाया.
भारत के ही ओम मिठरवाल ने 214.3 अंकों के साथ कांस्य पदक जीता. इस स्पर्धा का रजत पदक ऑस्ट्रेलिया के कैरी बेल ने जीता.
जिस जीतू राय को आज दुनिया पिस्टल किंग कहती है, जिन हाथों ने निशानेबाज़ी में बड़े-बड़े मेडल जीते हैं, 12 साल पहले तक वो हाथ नेपाल में एक छोटे से गाँव में मक्के और आलू की फ़सल बोते थे.
जीतू का शूटिंग से दूर-दूर तक कोई नाता नहीं था. घर के पास तबेले में भैंस और बकरियों के साथ उनका वक़्त बीतता था.
नेपाल के संखुवासभा गाँव में जन्मे जीतू के पिता भारतीय फ़ौज में थे जिन्होंने चीन और पाकिस्तान के ख़िलाफ़ जंग में हिस्सा लिया था.
20 की उम्र में जीतू भी भारतीय सेना में भर्ती हुए, या कहें कि किस्मत उन्हें यहाँ ले लाई.
जन्म से नेपाली जीतू ब्रितानी फ़ौज में भर्ती होना चाहते थे.
दरअसल, बरसों से रियावत रही है कि गोरखा रेजीमेंट के लिए ब्रितानी फ़ौज भर्ती के लिए हर साल नेपाल आती है.
बात 2006-07 की है. जब जीतू ब्रितानी फ़ौज में भर्ती होने के लिए गए तो वहाँ भारतीय सेना के कैंप में पंजीकरण चालू था जबकि ब्रितानी फ़ौज के रजिस्ट्रेशन में अभी समय था.
लगे हाथ जीतू ने भारतीय सेना में अर्जी दे दी और इससे पहले कि ब्रितानी फ़ौज में बात आगे बढ़ती भारतीय फ़ौज में जीतू का चयन हो गया.
एक संधि के तहत गोरखा रेजिमेंट में गोरखा सैनिक भारतीय सेना में भर्ती किए जाते हैं.
लेकिन लखनऊ में सैन्य अड्डे पर रहते हुए जीतू को शूटिंग कतई पंसद नहीं थी हालांकि उनका निशाना अच्छा था.
ये देख उनके सैन्य अफ़सरों ने जीतू को मऊ के आर्मी मार्कमेन यूनिट में भेजा. लेकिन लगातार दो साल नायब सूबेदार जीतू राय को फेल कर वापस भेज दिया गया.
यहीं से जीतू की कहानी में ट्विस्ट आया. उन्होंने निशानेबाज़ी में कड़ी मेहनत करनी शुरू की.
भारतीय सेना में रहते हुए 2013 में जीतू अंतरराष्ट्रीय प्रतियोगिताओं में हिस्सा लेने लगे और एक साल के अंदर अंदर वो दुनिया भर में छा गए.
लखनऊ को अपना बेस बनाने वाले जीतू ने 2014 में कॉमनवेल्थ गेम्स में 50 मीटर पिस्टल वर्ग में गोल्ड मेडल जीता. 2014 के एशियन गेम्स में भी भारत को पहला गोल्ड जीतू ने ही दिलाया था.
2014 में ही जीतू ने शूटिंग में नौ दिन के अंदर तीन वर्ल्ड कप मेडल जीतकर रिकॉर्ड बना दिया था. जिसमें  10 मीटर एयर पिस्टल में गोल्ड और 50 मीटर एयर पिस्टल में रजत शामिल है.
लेकिन सब कुछ हमेशा आसान नहीं था. 2016 में ओलंपिक में पदक न जीत पाना उनके करियर का लो पॉइंट रहा क्योंकि ओलंपिक में मेडल जीतना जीतू का सपना था.
लेकिन जीतू ने 2018 में अच्छी वापसी की है. इस साल मेक्सिको में हुए वर्ल्ड कप में जीतू ने कांस्य जीता है.
वैसे कई सालों तक तो जीतू के घरवालों को पता भी नहीं था कि उनका बेटा दुनिया भर में मेडल जीत रहा है. 
जब जीतू को अर्जुन पुरस्कार मिला और माँ दिल्ली आई तो उन्हें एहसास हुआ कि जीतू कितना बड़ा खिलाड़ी बन गया है.
कभी-कभार जब जीतू अपने घर जाते थे तो अपने गाँव पहुँचने के लिए जीतू को कई दिन का वक़्त लग जाता था.
पहले दार्जिलिंग में बागडोगरा तक वे ट्रेन से जाते. गाँव तक पहुँचने के लिए करीब दो दिन तक का वक़्त लगता है. लेकिन अब जीतू फ्लाइट लेकर पहुँच जाते हैं हालांकि गाँव में अब भी चलकर जाना पड़ता है.
कोई चार साल पहले ही उनके गाँव में बिजली आई है. इससे पहले गाँव में रोशनी किसी ने नहीं देखी थी, लेकिन हाँ गाँव के बेटे ने ज़रूर दुनिया भर में उनका नाम रोशन किया है. 
शूटिंग से परे जीतू आज भी बचपन की तरह वॉलीबॉल खेलना पसंद है और साथ ही पसंद है आमिर ख़ान की फ़िल्में.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
 और 
 पर फ़ॉलो भी कर सकते हैं.)



कॉमनवेल्थ डायरी: मनु भाकर के चेहरे से इमोशन बिल्कुल ग़ायब थे

जब बेलमॉन्ट शूटिंग रेंज में सभी 10 मीटर एयर पिस्टल की सभी निशानेबाज़ों को दर्शकों से मिलवाया जा रहा था तो सभी लोग हाथ हिला कर दर्शकों का अभिवादन स्वीकार कर रही थीं, सिवाय मनु भाकर के जो आँख मूंदे किसी चीज़ पर अपना ध्यान केंद्रित कर रही थीं. 
तालियों की ज़ोरदार गड़गड़ाहट ने भी उनका ध्यान विचलित नहीं किया और वो अपनेआप में खोई रहीं. पूरी स्पर्धा के दौरान वो एक बार भी नहीं मुस्कराईं. 
उनके चेहरे पर पहला इमोशन तब दिखाई दिया जब ये तय हो गया कि उन्होंने स्वर्ण पदक जीत लिया है. तब भी उन्होंने हिना सिद्धू को बिना कुछ कहे गले लगाया बिल्कुल रोबोटिक स्टाइल में. 
हरियाणा के झज्जर ज़िले के गोरिया गाँव की रहने वाली मनु ने दो साल पहले ही निशानेबाज़ी करनी शुरू की है. फ़ाइनल में उन्होंने अपने सारे 24 निशाने अपना बाँया हाथ अपनी पैंट की पिछली जेब में डाल कर लगाए. इन 24 में से 14 निशाने 10 प्लस वाले थे. हर आठवें शॉट पर उन्होंने पास रखी बोतल से एक घूंट पानी पिया. 
सोना जीतने के बाद मैंने उनसे पूछा कि ये तो आप के लिए 'केक वॉक' रही, आपको तो कुछ मेहनत ही नहीं करनी पड़ी? मनु ने जवाब दिया, ''मैं एक एक शॉट लगाते अपना इतना ध्यान केंद्रित कर रही थी कि मुझे पता ही नहीं था कि बाहरी दुनिया में क्या हो रहा है.'' 
उन्होंने कहा, ''आप को बाहर बैठे बैठे भले ही ये लग रहा हो कि ये आसान था, लेकिन ऐसा नहीं था. शूटिंग में सारा खेल इस बात का होता है कि निशाना लेते समय आपका शरीर कितना स्थिर है.'' 
मनु इस कला की मास्टर हैं. मनु के कोच जसपाल राणा और ओलिंपिक स्वर्ण पदक विजेता अभिनव बिंद्रा दोनों मानते हैं कि मनु में ग़ज़ब की प्रतिभा है, लेकिन विशव स्तर पर लगातार अच्छा प्रदर्शन करने के लिए उन्हें अपने पैर हमेशा ज़मीन पर रखने होंगे. दूसरी तरफ़ हिना सिद्धू एक समय पर सातवें स्थान पर थीं और उनके मुक़ाबले से बाहर जाने का ख़तरा मंडरा रहा था. 
लेकिन तभी वो संभली और लगातार कई 10 प्लस स्कोर कर दूसरे स्थान पर पहुंच गईं. बाद में उन्होंने मुझे बताया कि उनकी ट्रिगर दबाने वाली उंगली में चोट लगी हुई थी जिसकी वजह से उन्हें ट्रिगर दबाते समय काफ़ी जलन हो रही थी. 
पिछले साल भी उनको इसी तरह की समस्या हुई थीं जब उनकी तर्जनी में कंपकंपाहट शुरू हो गई थी. अंतिम शॉट्स में उन्होंने अपना सब कुछ झोंक दिया जिसकी वजह से भारत को 10 मीटर एयर पिस्टल में दो पदक मिले, एक स्वर्ण और एक रजत.
मेरी कॉम ने स्कॉटलैंड की मेगान गार्डन को आसानी से 5-0 से हरा कर 48 किलोग्राम बॉक्सिंग के सेमी फ़ाइनल में प्रवेश कर लिया. इस तरह उनका कांसे का पदक तो पक्का हो गया. लेकिन वो सोने से कम में नहीं मानेंगी, क्योंकि उनके अब तक के ज़बर्दस्त करियर में सिर्फ़ यही पदक है जो उन्हें नहीं मिला है. 
18 साल की गार्डन अपने से लगभग दोगनी उम्र की मेरी कॉम के सामने बिल्कुल भी नहीं टिक पाईं. फ़ाइनल में जगह बनाने के लिए अब उनका मुकाबला श्रीलंका की अनूशा दिलरुक्शी से होगा. 35 साल की मेरी कॉम तीन बच्चों की माँ के साथ साथ संसद की सदस्य भी हैं. 
मेरी कॉम को गोल्डकोस्ट काफ़ी रास आ रहा है. उन पर बनी फ़िल्म की वजह से वो यहाँ काफ़ी मशहूर हैं. जब वो खेल गाँव के बाहर कहीं जाने के लिए ग्रिफ़िथ यूनिवर्सिटी के ट्राम स्टेशन पर पहुंचीं तो उन्हें ऑस्ट्रेलियाई प्रशंसकों ने घेर लिया और उन्हें ऑटोग्राफ़ कई देने पड़े. 
यहाँ के मशहूर अख़बार 'द ऑस्ट्रेलियन' ने भी उनकी एक तस्वीर के साथ उन पर एक लेख छापा है.
गोल्ड कोस्ट में टैक्सी के पेशे पर भारतीय और पाकिस्तानियों ने कब्ज़ा किया हुआ है. गोल्ड कोस्ट ही नहीं दूसरे ऑस्ट्रेलियाई शहरों जैसे सिडनी और मेलबर्न में भी अधिक्तर टैक्सी ड्राइवर भारतीय है. ज़्यादातर लोग पंजाब से हैं. टैक्सी में बैठते ही वो हिंदी या पंजाबी मे बात करना शुरू करते हैं और गोल्डकोस्ट के बारे में बिना पूछे ही सारी टिप्स देना शुरू कर देते हैं. 
मसलन आप क्या देखें, कहाँ से ख़रीदारी करें और कहां खाना खाएं. हमारे टैक्सी ड्राइवर रुपिंदर सिंह तो इतने दरियादिल थे कि जब हम उनकी टैक्सी से उतरे तो बारिश हो रही थी. उन्होंने अपना छाता हमें पेश कर दिया. हमने उनसे पूछा कि हम इसे आपको कैसे लौटाएंगे तो उनका जवाब था, उसको लौटाने की ज़रूरत नहीं है. 
ऑस्ट्रेलिया आने वाले अधिक्तर भारतीय टैक्सी चला कर ही अपने करियर की शुरुआत करते हैं और बाद में दूसरे पेशों में चले जाते हैं. टैक्सी चलाने के लिए आपको अंग्रेज़ी आना बहुत ज़रूरी है. जब ये लोग पंजाब के देहातों से यहाँ आते हैं है तो इनको बिल्कुल अंग्रेज़ी नहीं आती, लेकिन बहुत जल्द ही ये लोग अंग्रेज़ी में बात करना सीख जाते हैं. 
यहाँ पढ़ने आए बहुत से भारतीय छात्र भी अतिरिक्त पैसों के लिए टैक्सी चलाना शुरू कर देते हैं. जब हमने उनकी तस्वीर लेनी चाही तो उन्होंने ये कह कर इनकार कर दिया कि भारत में उनके घर वाले ये देख कर ख़ुश नहीं होंगे कि उनका बेटा ऑस्ट्रेलिया में टैक्सी चला रहा है. 
मुझे याद है कई साल पहले जब ऑस्ट्रेलिया में हो रही चैंपियंस ट्रॉफ़ी में भारत और पाकिस्तान की टीमें फ़ाइनल में पहुंची थीं तो एक ऑस्ट्रेलियन अख़बार ने सुर्ख़ी लगाई थी, 'टैक्सी ड्राइवर्स वरसेज़ ट्राम ड्राइवर्स!'



बीबीसी 70 एमएम : कंगना हर फ़िल्म के साथ इमेज बदलना चाहती हैं





दिलेर और स्टाइलिश फ़ारुख़ इंजीनियर!





बाबरी विध्वंस के समय क्या सोच रहे थे कल्याण सिंह ?





पुरुष बॉक्सिंग में भारत के पांच पदक हुए पक्के

ऑस्ट्रेलिया के गोल्ड कोस्ट में राष्ट्रमंडल खेलों में पुरुष बॉक्सिंग में भारत ने पांच पदक पक्के कर लिए हैं.
अब से थोड़ी देर पहले सतीश कुमार ने ट्रिनिडाड ऐंड टोबागो के नाइजल पॉल को हराकर सेमीफ़ाइनल में प्रवेश कर लिया. वो सेमीफ़ाइनल में पहुंचने वाले पांचवे भारतीय पुरूष बॉक्सर बन गए हैं.
इससे पहले भारत के मनोज कुमार ने बॉक्सिंग के 69 किलोग्राम वर्ग में ऑस्ट्रेलिया के टेरी निकोलास को हराकर सेमी-फ़ाइनल में प्रवेश कर लिया है. मंगलवार को सेमीफ़ाइनल में पहुंचने वाले मनोज चौथे भारतीय पुरुष बॉक्सर थे.
हुसामुद्दीन मोहम्मद ने बॉक्सिंग में 56 किलोग्राम वर्ग के सेमीफ़ाइनल में पहुंच कर, भारत के लिए एक और मेडल पक्का कर लिया है. उन्होंने क्वार्टरफ़ाइनल में ज़ाम्बिया के एवेरेस्टो मुलेंगा को हराया.
नमन तंवर ने 95 किलोग्राम वर्ग का क्वार्टरफ़ाइनल जीतकर अंतिम चार में जगह बनाई. तंवर ने समोआ के फ़्रेंक मासो को हराया. 
इसके अलावा, बॉक्सिग के 46 से 49 किलो भार वर्ग में ही अमित पंघल ने भी स्कॉटलैंड के अक़ील अहमद को किलोग्राम कैटेगरी में हराकर मेडल पक्का किया है. 
अमित पंघल और नमन तंवर अगर सेमीफ़ाइनल में जीत दर्ज करने में भी कामयाब नहीं रहे तो भी उन्हें कांस्य पदक दिया जाएगा.
भारत की निशानेबाज़ हिना सिद्धू ने 25 मीटर पिस्टल स्पर्धा में स्वर्ण पदक जीत लिया है.
राष्ट्रमंडल खेलों में ये भारत का 11वां स्वर्ण पदक है.
बेलमोंट शूटिंग सेंटर में हिना ने नया गेम्स रिकॉर्ड बनाया. उन्होंने 38 अंकों के साथ गोल्ड मेडल पर निशाना साधा.
ऑस्ट्रेलिया को इस स्पर्धा का रजत पदक और मलेशिया को कांस्य पदक हासिल हुआ. 
2018 में पुरुष हॉकी के पूल बी मैच में भारत ने मलेशिया को 2-1 से मात दी है. इस जीत के साथ ही भारत ने सेमीफ़ाइनल में जगह बना ली है. 
इससे पहले भारत ने वेल्स को हराया था और पाकिस्तान के साथ मैच ड्रॉ रहा था. इसके साथ ही भारत सात अंकों के साथ अपने पूल में शिखर पर है. 
भारत के हरमनप्रीत ने तीसरे मिनट में ही एक गोल दागकर टीम को 1-0 से आगे कर दिया. लेकिन भारत की यह बढ़त 13 मिनट तक ही कायम रह सकी और मलेशिया के फ़ैज़ल सारी ने 16वें मिनट में बराबरी का गोल कर दिया. 
हाफ टाइम तक दोनों टीमें एक-एक की बराबरी पर थीं. इसके बाद 44वें मिनट में हरमनप्रीत ने एक और गोल किया और मलेशिया को 2-1 से हार का सामना करना पड़ा. 



'बागी- 2' के गानों को मिली कितनी रेटिंग ?





मायावती के साथ हमारा गठबंधन लंबा चलेगा: अखिलेश यादव





रोमांचक मुकाबले में चेन्नई की कोलकाता पर जीत

चेन्नई में खेले गए इंडियन प्रीमियर लीग के एक बेहद रोमांचक मुकाबले में चेन्नई सुपर किंग्स ने कोलकाता नाइट राइडर को पांच विकेट से हरा दिया.
आईपीएल का ये पांचवां मैच था.
टॉस जीतकर चेन्नई सुपर किंग्स ने पहले फ़ील्डिंग का फ़ैसला किया.
पहले बल्लेबाज़ी करते हुए केकेआर की टीम ने निर्धारित 20 ओवर में 202 रन बनाए और जीत के लिए चेन्नई को 203 रन का लक्ष्य दिया.
केकेआर की तरफ़ से आंद्रे रसेल ने 36 गेंदों में 88 रन की आक्रामक बल्लेबाज़ी की. उन्हें स्ट्राइकर ऑफ़ द मैच चुना गया. लिन ने 22, रॉबिन उत्थप्पा ने 29 और कप्तान दिनेश कार्तिक ने 26 रन बनाए.
203 रन के एक विशाल लक्ष्य का पीछा करने उतरी चेन्नई सुपर किंग्स के बल्लेबाज़ों ने शानदार बल्लेबाज़ी का प्रदर्शन किया और टीम को लगातार मैच में बनाए रखा. 
एक समय लग रहा था कि मैच केकेआर की झोली में जाता नज़र आ रहा है, लेकिन आखिर में ब्रावो और रविंद्र जडेजा की सूझबूझ भरी पारी की वजह से मैच चेन्नई की झोली में चला गया.
चेन्नई सुपर किंग्स की तरफ़ से वॉटसन ने 42, रायडू ने 39, कप्तान धोनी ने 25 और बिलिंग्स ने 56 रन बनाए. 
ब्रावो और जडेजा दोनों 11-11 रन पर नाबाद रहे.
बिलिंग्स को मैन ऑफ़ द मैच चुना गया. 



कॉमनवेल्थ डायरी: नमन तंवर के तेवर और अकड़

गोल्डकोस्ट की असली कहानी भारतीय मुक्केबाज़ों की कहानी है. अब तक पाँच भारतीय मुक्केबाज़ सेमीफ़ाइनल में प्रवेश कर चुके हैं यानि उनका कम से कम कांस्य पदक पक्का हो चुका है. 
ये उपलब्धि उस समय हासिल हुई है जब खेल शुरू होने से पहले भारतीय मुक्केबाज़ निडिल विवाद के कारण ख़बरों में आ गए थे और उन सब के दो दो बार डोप टेस्ट कराए गए थे. भिवानी के नमन तंवर का अभी भारतीय बॉक्सिंग प्रेमियों ने अधिक नाम नहीं सुना है. 
लेकिन जब ऑक्सनफ़ोर्ड स्टूडियो की रिंग में नमन समोआ के बाक्सर फ़्रैंक मैसो के ख़िलाफ़ उतरे तो उनका तेवर और अकड़ देखते ही बनती थी. वो रस्से के बीच से हो कर रिंग में नहीं गए, बल्कि उन्होंने छलांग भर कर रिंग में प्रवेश किया. 
एक दो मिनट तक समोआई बॉक्सर की थाह लेने के बाद उन्होंने उस पर जो मुक्कों की बरसात की, वो देखने लायक थी. नमन सिर्फ़ 19 साल के हैं और करीब साढ़े छह फ़ीट लंबे हैं. उनके पंच इतने शक्तिशाली थे कि समोआ के बाक्सर की आंख के ऊपर एक कट लग गया और उसमें से खून बहने लगा. 
रेफ़री ने उन्हें स्टेंडिंग काउंट दिया. मैं तो ये मना रहा था कि जल्दी से ये मुक़ाबला ख़त्म हो और फ़्रैंक मैसो की परेशानियों का अंत हो. 
नमन 'ओपेन चेस्ट स्टाइल' में मुक्केबाज़ी करते हैं और उनके प्रतिद्वंदी को ये गुमान हो जाता है कि वो उनके रक्षण को भेद सकते हैं. लेकिन यहीं वो ग़लती करते हैं. बदले में उन्हें जिस तरह के 'जैब्स' और 'अपर कट्स' का सामना करना पड़ता है जिसकी वो कल्पना भी नहीं कर सकते. 
ऐसा करने में नमन को मदद मिलती है लंबे डीलडौल के कारण उनकी बेहतर पहुंच से. नमन ने अपने से कहीं मशहूर सुमित सांगवान को हरा कर भारत की राष्ट्रमंडल टीम में जगह बनाई है. लेकिन उनकी बॉक्सिंग कला से कहीं ज्यादा बेहतर है उनका आत्मविश्वास. उनका 'फुट वर्क' ग़ज़ब का है जिसकी वजह से कई बार उनके प्रतिद्वंदियों के मुक्के उन तक पहुंच नहीं पाते. उनमें तगड़े मुक्के झेलने की ताक़त भी है. 
बीजिंग ओलंपिक के क्वार्टर फ़ाइनल में पहुंचने वाले अखिल कुमार उनके आदर्श हैं. देख कर साफ़ लगता है कि उनके स्वीडिश कोच सेंटियागो निएवा ने उन पर काफ़ी मेहनत की है.
शुरू में मोहम्मद अनास को भारतीय एथलेटिक्स की टीम में चुना तक नहीं जा रहा था. लेकिन वो न सिर्फ़ 400 मीटर की दौड़ के फ़ाइनल में पहुंचे, बल्कि उन्होंने गोल्डकोस्ट में अपने जीवन का सर्वश्रेष्ठ प्रदर्शन करते हुए राष्ट्रीय रिकार्ड भी बनाया.  
अनास को इस दौड़ में चौथा स्थान मिला. वो मिल्खा सिंह के बाद पहले भारतीय एथलीट बने जिन्होंने राष्ट्रमंडल खेलों की 400 मीटर की दौड़ के फ़ाइनल में प्रवेश किया है. 1958 के कार्डिफ़ खेलों में मिल्खा सिंह न सिर्फ़ फ़ाइनल में पहुंचे थे, बल्कि उन्होंने वहाँ स्वर्ण पदक भी जीता था. 
अनास ने इस दौड़ में 45.31 सेंकेड का समय निकाला. जब दौड़ ख़त्म हुई तो अनास ट्रैक पर ही गिर गए. उन्होंने हाँफते हुए कहा कि वो अपने प्रदर्शन से बहुत ख़ुश हैं. उन्होंने ये दौड़ सिर्फ़ अनुभव लेने के लिए दौड़ी थी. मैं जकार्ता एशियन खेलों तक अपनी 'पीक फ़ॉर्म' में पहुंच जाउंगा. तब आप मुझसे पदक की उम्मीद कर सकते हैं. 
मज़े की बात ये है कि अनास को मिल्खा की इस उपलब्धि के बारे में कोई जानकारी ही नहीं थी. दौड़ से ठीक पहले थोड़ी बूंदाबाँदी से भी अनास के प्रदर्शन पर थोड़ा असर पड़ा. उन्होंने माना कि गीले ट्रैक की वजह से उनके पैरों में 'क्रैम्प्स' हो गए वो आख़िरी 50 मीटर में थोड़े धीमे पड़ गए. सूखा ट्रैक होने पर वो अपनी टाइमिंग में थोड़ा और सुधार कर सकते थे. बारिश के कारण मौसम भी ठंडा हो गया जिससे उनका शरीर 'स्टिफ़' हो गया.
भारत में आपको बहुत से लोग खुले में पेशाब करते मिल जाएंगे. ऑस्ट्रेलिया में इसके लिए बहुत सख़्त कानून है. अगर आप ऐसा करते हुए पाए जाते हैं, तो आप पर 500 डॉलर का जुर्माना लगाया जा सकता है. 
पूरे ऑस्ट्रेलिया में सार्वजनिक शौचालयों का जाल बिछा हुआ है, लेकिन तब भी ख़बरें मिलती रहती हैं कि फ़लाँ जगह पर कुछ लोग सार्वजनिक जगह पर पेशाब करते हुए पकड़े गए. इसकी वजह है ऑस्ट्रेलियंस का बेइंतहा बियर पीना और फिर पेशाब पर नियंत्रण न रख पाना. 
लेकिन अगर आप के आसपास कोई टायलेट न हो तो आप क्या करेंगे?  ऐसे में एक रियायत ये है कि आप अपनी कार के पिछले बाएं टायर पर पेशाब कर सकते हैं. लेकिन उन लोगों का क्या जो स्वीमिंग करते हुए स्वीमिंग पूल में पेशाब कर देते हैं. ऑस्ट्रलियाई अख़बारों में इश्तेहार छप रहे हैं कि अब ऐसे रसायन उपलब्ध हैं कि स्वीमिंग पूल में पेशाब करते ही वहाँ का पानी लाल हो जाता है.



बीबीसी न्यूज़मेकर्स: चीन की दीवार से लोहा लेने वाली सविता पुनिया





कॉमनवेल्थ गेम्स Live: श्रेयसी ने दिलाया 12वां गोल्ड

भारतीय शूटर श्रेयसी सिंह ने महिलाओं के डबल ट्रैप इवेंट में गोल्ड मेडल जीत लिया है. उन्होंने शूटआउट में ऑस्ट्रेलिया की इमा कॉक्स को हराया. 
दिल्ली के हंसराज कॉलेज में पढ़ीं श्रेयसी सिंह नेशनल राइफ़ल एसोसिएशन के प्रमुख रहे और बिहार से आने वाले नेता दिग्विजय सिंह के बेटी हैं.  
ये गोल्ड कोस्ट में भारत का 12वां गोल्ड मेडल है.  
वहीं पुरुष शूटिंग के डबल ट्रेप इवेंट में भारत के अंकुर मित्तल ने कांस्य पदक जीता है. 
इससे पहले अंकुर मित्तल 2017 में मॉस्को में हुई वर्ल्ड चैंपियनशिप में रजत पदक जीत चुके हैं. 
बुधवार को भारत के कुछ और बॉक्सरों ने सेमीफ़ाइनल में पहुंच कर अपना मेडल पक्का किया. 
गोल्ड कोस्ट कॉमनवेल्थ खेलों के सातवें दिन भारत को पहला पदक निशानेबाज ओम प्रकाश मिठरवाल ने दिलाया. 
उन्होंने 50 मीटर पिस्टल प्रतियोगिता में कांस्य पदक हासिल किया. इससे पहले ओम ने 10 मीटर पिस्टल में भी कांस्य पदक हासिल किया था.
इस इवेंट में भारत को जीतू राय से भी पदक की उम्मीद थी, लेकिन वे चूक गए. 10 मीटर पिस्टल इवेंट में गोल्ड मेडल जीतने वाले जीतू राय 
50 मीटर पिस्टल इवेंट के फ़ाइनल राउंड तक नहीं पहुंच पाए.
ओम मिठरवाल के पदक के साथ भारत अब तक गोल्ड कोस्ट में 12 स्वर्ण, चार रजत और आठ कांस्य पदक के साथ तीसरे पायदान पर है.
भारत की वर्ल्ड चैंपियन मुक्केबाज़ एमसी मैरीकॉम 48 किलोग्राम वर्ग के फ़ाइनल राउंड में पहुंच गई हैं. 35 साल की मैरीकॉम ने श्रीलंका की अनुषा दिलरुकशी को 30-27 से हराया. 
पांच बार की वर्ल्ड चैंपियन और लंदन ओलंपिक में कांस्य पदक जीत चुकी मैरीकॉम अब तक कॉमनवेल्थ खेलों में कोई पदक नहीं जीत सकी हैं, लिहाजा गोल्ड कोस्ट में वे इस सूखे को ख़त्म करने की कोशिश करेंगी. 48 किलोग्राम वर्ग के फ़ाइनल मुक़ाबले 14 अप्रैल को होंगे. 
हालांकि मुक्केबाज़ी में तब भारतीय उम्मीदों को झटका लगा, जब सरिता देवी पदक की होड़ से बाहर हो गईं. 
भारत के गौरव सोलंकी बॉक्सिंग के 52 किलोग्राम वर्ग में सेमीफ़ाइनल में पहुंचने वाले छठे बॉक्सर बन गए हैं. 
अब सेमीफ़ाइनल में उनका मुक़ाबला श्रीलंका इशान बंडारा से होगा. 
इसके अलावा 75 किलोग्राम वर्ग में विकास कृष्ण ने भी सेमीफ़ाइनल मे पहुंच कर अपना मेडल पक्का कर लिया है. 
सेमीफ़ाइनल में वो नॉर्दर्न आयरलैंड के स्टीवन डोनली से भिड़ेंगे. 
अब तक सात भारतीय पुरूष बॉक्सर सेमीफ़ाइनल में पहुंच चुके हैं. 



क्या इस बार गोल्ड के लिए तैयार हैं बबीता फोगट?

बात चार साल पहले की है जब बबीता राष्ट्रमंडल खेलों के लिए ग्लासगो में थी. डॉक्टर की ओर से सलाह आई कि बबीता को जो चोट लगी है वो गंभीर है और उन्हें प्रतियोगिता में हिस्सा नहीं लेना चाहिए.
बहन गीता से सलाह की लेकिन आख़िर में फ़ैसला किया कि वो मुक़ाबले के लिए उतरेंगी. वो न सिर्फ़ लड़ी बल्कि गोल्ड मेडल लेकर लौंटी. 
भारत में जब अगर महिला पहलवानों की बात होती है तो फोगट बहनों- गीता और बबीता का नाम सबसे ऊपर आता है. 
हरियाणा के भिवानी के बलाली गाँव से आने वाली बबीता की कहानी फ़िल्म दंगल के ज़रिए काफ़ी मशहूर हुई है. करीब 17-18 साल पहले 2000-2001 में बबीता ने खेलना शुरु किया. छठी-सातवीं तो बबीता ने पढ़ाई की लेकिन फिर पूरा दम खम दंगलों में डाल दिया. 
पिता महावीर फोगट की कड़ाई के किस्से भी काफ़ी मशहूर. बबीता की बहन गीता ने बीबीसी से बातचीत में बताया था, पापा ने पिटाई के लिए लकड़ी की पतली छड़ रखी हुई थी. बस दादी ही थीं जो बचाती थी. लेकिन ये सब हमें तैयार करने के लिए था. 
यूँ तो पिछले कुछ सालों में कई महिला पहलवान सुर्खियों में रही हैं लेकिन बबीता और उनकी बहन गीता का नाम पहलवानी में इसलिए ख़ास माना जाता है क्योंकि करीब 10 साल पहले दोनों बहनों ने तब पहलवानी में नाम कमाया जब बहुत कम लड़कियाँ इस खेल को अपना रही थीं.
2010 राष्ट्रमंडल में बबीता का रजत पदक और गीता का स्वर्ण पदक एक तरह से महिलाओं के लिए गेम चेंजर माना जाता है.
वैसे कुश्ती में अकसर लोग सोचते हैं कि ख़ूब खाना-पाना होता होगा लेकिन बबीता बताती हैं कि ऐसी धारणा ग़लत है. वे कहती हैं कि वजन को काबू में रखना पड़ता है और कम फैट का खाना होता है. 
गीता और बबीता दोनों बहनों के बीच रिश्ता कैसा जब दोनों रिंग में आमने सामने हों और घर पर एक साथ. बबीता का कहना है कि रिंग में तो बस यही दिमाग़ में होता है कि उसे प्वाइंट नहीं लेने देना है चाहे कुछ भी हो जाए. लेकिन घर में बहुत प्यार है आपस में.
वैसे आमिर ख़ान ने भले ही उनके परिवार पर फ़िल्म बनाई हो लेकिन सलमान खान भी बबीता के कम चहेते नहीं है- उन्हें वो पसंदीदा एक्टर्स में एक गिनती हैं.
पहलवानी की बात करें तो रियो ओलंपिक में बबीता के ख़राब प्रदर्शन के बाद अटकलें लगने लगी थीं कि बबीता अब नहीं खेलेंगी. वे प्रतियोगिताओं से भी ग़ायब रहीं. लेकिन पिता के प्रोत्साहन और बाहरी मदद से बबीता ने वापसी की है .
हाल ही उन्होंने एक ट्वीट किया है-
"कुछ नहीं मिलता दुनिया में मेहनत के बग़ैर, मेरा अपना साया भी मुझे धूप में आने के बाद मिला."
शायद यही जज़्बा बबीता को फिर से मेडल की राह तक ले जाए.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं.आप हमें
 और 
 पर फ़ॉलो भी कर सकते हैं.)



#BBCShe: ''शहर की लड़कियों पर ज़्यादा पाबंदियां हैं''





पैर हैं लेकिन हाथों से चलता है ये शख़्स





सीरिया में केमिकल हमले का संदेह





सलमान ख़ान मामले में गवाह





कॉमनवेल्थ डायरी: विरासत में मिली है शूटिंग श्रेयसी सिंह को

श्रेयसी सिंह ने महिलाओं की डबल ट्रैप शूटिंग में पहला स्थान प्राप्त कर भारत को बारहवाँ स्वर्ण पदक दिलवाया. 
बहुत लंबे समय तक चले मुकाबले में वो ऑस्ट्रेलिया की इमा फ़ॉक्स के साथ 96 अंकों के साथ बराबरी पर थीं. फिर दोनों के बीच शूट ऑफ़ हुआ. भारतीय खिलाड़ी ऐसे मौके पर अक्सर चूक जाते हैं. 
लेकिन श्रेयसी दूसरी मिट्टी की बनी हैं. गोल्ड मैडल के लिए हुए शूट ऑफ़ में 26 वर्षीय श्रेयसी ने सटीक निशाना लगाते हुए दो प्वाइंट्स अर्जित किए जबकि एमा फ़ाक्स सिर्फ़ एक ही सही निशाना लगा सकीं. उनका दूसरा टारगेट मिस हो गया. 
श्रेयसी ने दिल्ली के हंसराज कालेज से पढ़ाई की है. जब वो दसवीं कक्षा में पढ़ाई कर रही थीं तो एथेंस ओलंपिक में रजत पदक जीतने वाले राज्यवर्धन सिंह राठौर नें उन्हें शूटिंग को अपना करियर अपनाने के के लिए प्रेरित किया था. 
श्रेयसी स्वर्गीय दिग्विजय सिंह की बेटी है. दिग्विजय सिंह बिहार के बांका से सांसद हुआ करते थे और अटल बिहारी वाजपेई की एनडीए सरकार में विदेश राज्य मंत्री भी थे. 
श्रेयसी को शूटिंग विरासत में मिली है. उनके पिता और दादा कुमार सुरेंद्र सिंह दोनों को शूटिंग का बहुत शौक था. वो दोनों शूटिंग फ़ेडेरेशन ऑफ़ इंडिया के अध्यक्ष रह चुके हैं. उनके पिता दिग्विजय सिंह का बहुत कम उम्र में 2010 में 'ब्रेन हेमरेज' से निधन हो गया था. 
उनकी माँ पुतुल कुमारी भी बिहार से सांसद रह चुकी हैं. 2014 के ग्लासगो राष्ट्रमंडल खेलों में भी श्रेयसी रजत पदक जीत चुकी हैं. इंचियान एशियाई खेलों में भी उन्हें डबल ट्रैप टीम स्पर्धा में कांस्य पदक मिला था. 
पहली बार उन्होंने दिल्ली के राष्ट्रमंडल खेलों में शूटिंग की ट्रैप और डबल ट्रैप स्पर्धाओं में हिस्सा लिया था, जहाँ उन्हें छठा और पांचवां स्थान मिला था. श्रेयसी न सिर्फ़ शूटर हैं बल्कि एक किताब 'वेल्थ वालाज़' की लेखिका भी हैं. 
वो एक अंतर्राष्ट्रीय पत्रिका 'द डिप्लोमैट' की भारत संवाददाता भी हैं. उन्हें शूटिंग के अलावा टेनिस का भी बहुत शौक है. जीतने के बाद श्रेयसी ने बताया कि इस जीत से उन्हें इस लिए भी खुशी हुई कि उसका सारा परिवार उनके प्रदर्शन को देखने ख़ासतौर से गोल्डकोस्ट आया हुआ था.
गोल्डकोस्ट में कैमरून के आठ एथलीटों के खेल गाँव से ग़ायब हो जाने की वजह से बवाल मचा हुआ है. कैमरून ने इन खेलों में भाग लेने के लिए 24 एथलीटों का दल भेजा था. 
ये खिलाड़ी एक साथ गायब नहीं हुए. 8 अप्रैल को तीन एथलीट बिना किसी को कुछ बताए खेल गाँव से चले गए. 9 अप्रैल को 2 और खिलाड़ी गुमशुदा घोषित किए गए और फिर 10 अप्रैल को तीन और एथलीटों ने बिना किसी पूर्व सूचना के अपने कमरे छोड़ दिए.
इन आठ खिलाड़ियों में तीन मुक्केबाज़ और 5 भारोत्तोलक हैं और इन सबने गोल्डकोस्ट आने से पहले वार्विक के एक ट्रेनिंग कैंप में हिस्सा लिया था. इनमें से छह एथलीटों ने तो अपनी अपनी स्पर्धा में भाग लिया लेकिन दो एथलीट तो खेलों में भाग लेने ही नहीं पहुंचे. 
कैमरून टीम के अधिकारियों ने इनके ग़ायब होने के बारे में ऑस्ट्रेलियाई पुलिस को सूचित किया है. कैमरून टीम के प्रेस अधिकारी साइमन मोलोंबे का कहना है कि वो उम्मीद कर रहे हैं कि ये खिलाड़ी कैमरून वापस चले गए होंगे. 
लेकिन ऐसा मुश्किल दिखाई दे रहा है, क्योंकि अगर उन्हें अपने देश वापस ही जाना होता, तो इस तरह से बिना बताए चोरी से क्यों जाते? 
राष्ट्रमंडल खेलों के लिए खिलाडियों को शॉर्ट टर्म वीज़ा दिया गया है. ऑस्ट्रेलिया में सन 2000 में हुए सिडनी ओलंपिक में भी क़रीब 100 खिलाड़ी ग़ैर कानूनी रूप से निर्धारित अवधि से अधिक ऑस्ट्रेलिया में रुके थे.
जब मैं बाक्सिंग मुक़ाबले देखने के लिए ऑक्सनफ़ोर्ड स्टूडियो में घुस रहा था कि कम से कम तीन विदेशी पत्रकारों ने मुझसे मेरी कॉम के बारे में जानकारी ली. 
जब वो श्रीलंका की बाक्सर अनुशा दिलरुक्शी को हरा कर 'मिक्स्ड ज़ोन' में आई तो ऑस्ट्रेलियन टेलिविजन ने पूरे पाँच मिनट तक उनका इंटरव्यू लिया, हाँलाकि मिक्स्ड में खिलाड़ियों से बातचीत के लिए कुछ सेकेंड या ज़्यादा से ज़्यादा एक मिनट दिया जाता है. 
श्रीलंका की बाक्सर को आसानी से हराने के बावजूद मेरी कॉम पसीने में नहाई हुई थीं और बुरी तरह से हाँफ रही थी. उन्होंने मुझे बताया कि वो श्रीलंका की बाक्सर से पहले भी सैफ़ खेलों में भिड़ चुकी है. मुझे उसकी तकनीक पता है. 
मैंने जानबूझ कर उसके ख़िलाफ़ 'फ़्लैशी पंचेज़' नहीं मारे, क्योंकि मैं जानती थी कि वो मेरे 'ऑफ़ गार्ड' होने पर मेरे मुंह पर हिट करने की कोशिश करेगी. वैसे भी मैं फ़ाइनल के लिए अपनी पूरी ताक़त बचा कर रखना चाहती थी. 
मैं यहाँ से सोने का पदक ले कर वापस जाना चाहती हूँ, क्योंकि अपने पूरे करियर में यही एक पदक है, जो मैंने भी तक नहीं जीता है. 
एक दिलचस्प बाद मुझे दिखाई दी कि बाक्सिंग के मुकाबले के बाद हर खिलाड़ी का हुलिया बिगड़ जाता है, लेकिन पसीने से तरबतर होने के बावजूद मेरी कॉम की आँखों में लगा काजल पहले की तरह बरक़रार था.



पुलिसकर्मियों की वर्दी पर कैमरे





पानी पर चलने और डांस करने वाली लड़कियां





किसने की दलित नौजवान गोपी की हत्या?





'मीना कुमारी कॉम्प्लेक्स' का मतलब जब ग़म में खुश हों आप : अनुष्का शर्मा





राष्ट्रमंडल खेल डायरी: ‘समय से पहले जश्न मनाया इसलिए नहीं मिला स्वर्ण’

ऐसा बहुत कम ही होता है कि खेल के दौरान पूरी भारतीय टीम अपने साथी का मनोबल बढ़ाने के लिए 'जीतेगा भई जीतेगा इंडिया जीतेगा' के नारे लगाए. 
जैसे ही साइना नेहवाल के स्मैश को मलेशियाई खिलाड़ी चिया सोनिया ने जाल में डाला पूरी भारतीय टीम झंडा लेकर कोर्ट में घुस गई और साइना नेहवाल को बीच में करके नाचने लगी. 
मिक्स्ड डबल्स भारत की कमज़ोर कड़ी थी. भारत ने मलेशियाई जोड़ी के खिलाफ़ सात्विक रेड्डी और अनुभवी अश्वनी पोनप्पा को उतारा. सात्विक ने मलेशियाई खिलाड़ियों को शरीर पर स्मैशों की झड़ी लगा दी. 
सात्विक के स्मैश हमेशा विरोधी खिलाड़ी के शरीर पर पड़ते हैं. एक बार उनका स्मैश गोह लियु यिंग के मुंह पर लगा. उन्होंने 'पॉइंट' पर खुशी मनाने के बजाए गोह से माफ़ी मांगी. 
पूरे मुकाबले में पोनप्पा सात्विक को सलाह देती रहीं. पोनप्पा सात्विक को एक-एक अंक पर रणनीति समझा रही थीं, वो भी मुंह पर हाथ रखकर ताकि उनकी बात कोई सुन न ले. 
पोनप्पा को शायद अहसास नहीं था कि अगर वो मुंह पर हाथ न भी लगातीं तब भी मलेशियाई खिलाड़ियों को तो समझ में आने वाला नहीं था कि वो क्या कह रही हैं. जब इन दोनों की बातें बहुत बढ़ गईं तो अंपायर को उन्हें वार्न करना पड़ा कि वो बातों के अलावा खेल पर भी ध्यान दें. भारत ने ये मैच तीन सेटों में जीता. 
दूसरे मैच में किदंबी श्रीकांत ने कभी दुनिया के नंबर एक और इस समय नंबर छह ली चोंग वी को सीधे सेटों में हराया. मैच के बाद श्रीकांत ने मुझे बताया कि स्कोर पर मत जाइए. ये इतना आसान मैच नहीं था. मैंने अपना सब कुछ झोंक कर ली चोंग पर जीत हासिल की. 
डबल्स हारने के बाद चौथे मैच में साइना भारत की तरफ़ से उतरीं. पहले सेट में 11-11 से बराबरी के बाद साइना ने लगातार 10 अंक जीत कर पहला सेट आसानी से जीत लिया. लेकिन दूसरे गेम में मलेशियाई खिलाड़ी सोनिया की उंगली में चोट लगी और साइना का ध्यान भंग हो गया. 
तीसरे गेम में सोनिया एक समय 7-5 से आगे थीं, लेकिन फिर साइना ने कहा कि बहुत हो चुका. तीसरा गेम उन्होंने 21-9 से जीता. सोनिया ने साइना को ऊँची सर्व कर परेशान करने की कोशिश की. वो परेशान भी हुईं लेकिन आख़िर में उन्होंने उसकी काट ढूंढ ली. 
साइना बहुत 'फ़्लैशी' खिलाड़ी नहीं हैं और न ही हमेशा 'स्मैश' लगाने के लिए तत्पर रहती हैं. उनकी पूरी कोशिश रहती है कि 'शटल' को गेम में रखा जाए और दूसरे खिलाड़ी को ग़लती करने पर मजबूर किया जाए. वो शटल की उड़ान की बहुत अच्छी जज भी हैं. 
कितनी ही बार हुआ कि साइना ने सोनिया के बाहर गिरते शॉट्स पर अपना रैकेट नहीं अड़ाया और उसे छोड़ दिया. करारा स्टेडियम में इतने अधिक भारतीय मूल के दर्शक ये मैच देख रहे थे कि लग रहा था कि मैच हैदराबाद में हो रहा है.  
एक दिलचस्प चीज़ देखने में ये लगी कि हर भारतीय खिलाड़ी विनिंग शॉट लगाने के बाद कोच गोपीचंद की तरफ़ देखता था, मानो उनसे पूछ रहा हो कैसा था ये शॉट. वहीं ख़राब खेलने पर भी वो गोपीचंद की तरफ़ देखकर अपना अफ़सोस प्रकट करते थे. 
इस पूरे अभियान में सिंधु को आराम दिया गया और उनकी जगह साइना ने ही भारत का प्रतिनिधित्व किया. मैच के बाद कोच गोपीचंद ने बताया कि सिंधु सिंगल्स मैच खेलेंगी और सिंगल्स फ़ाइनल में सिंधु और साइना के भिड़ने की संभावना है.
10 मीटर महिला एयर राइफ़ल शूटिंग में 23वें शॉट तक मेहुली घोष सिंगापुर की शूटर मार्टीना वेलोसो से थोड़ा पीछे चल रही थी. अंतिम शॉट में उन्होंने 10.9 निशाना लगाया जो कि शूटिंग में सबसे अच्छा निशाना माना जाता है. 
उन्होंने समझा कि बाज़ी उनके हाथ आ गई है और उन्होंने अपने दस्ताने उतारकर स्वर्ण पदक जीतने के अंदाज़ में अपने हाथ ऊपर कर दिए. बाद में पता चला कि उन्होंने सिंगापुर की शूटर की बराबरी भर की है. 
दोनों में फिर शूट आफ़ हुआ, लेकिन तब तक उनका ध्यान भंग हो चुका था और आखिरी शॉट में मेहुली मात खा गईं. उन्होंने 9.9 का निशाना लगाया और स्वर्ण पदक उनके हाथ से जाता रहा. 
बाद में मेहुली ने माना कि उन्हें ऐसा नहीं करना चाहिए था. लेकिन मेहुली अभी सिर्फ़ 17 साल की हैं. महत्वपूर्ण मौकों पर अपना ध्यान केंद्रित करने की कला तो अनुभव से ही आएगी.
पुरुषों के 10 मीटर एयर पिस्टल के क्वालिफ़ाइंग राउंड में भारत के जीतू राय चौथे स्थान पर थे. पहले स्थान पर भारत के ही दूसरे खिलाड़ी ओमप्रकाश मिथरवाल थे. बाद में जीतू ने बताया कि शुरुआती दौर में उनके ख़राब प्रदर्शन का कारण था, उनके शरीर से बेइंतहा निकलने वाला पसीना और उनके ट्रिगर की ख़राब टाइमिंग. 
बाद में उन्होंने अपने कोच से सलाह ली और उनका पुराना अनुभव काम आया. जैसे ही जीतू जीते स्टैंड्स में बैठे जसपाल राणा ने दौड़ कर गले लगा लिया. जीतू का जन्म नेपाल में हुआ था और इस समय वो गोरखा राइफ़ल में नायब सूबेदार के पद पर काम कर रहे हैं. 
वहीं, क्वालिफ़ाइंग मुकाबलों में आगे रहने और कॉमनवेल्थ का रिकार्ड तोड़ने वाले मिथरवाल फ़ाइनल में अपने नर्व्स पर नियंत्रण नहीं रख पाए और उन्हें कांस्य पदक से ही संतोष करना पड़ा.



70 साल पहले ब्रिटेन में कैसा था कार बाज़ार





रानीगंज : 'नुकसान मुसलमानों का ही नहीं हिंदुओं का भी हुआ'





'उनके लिए दो ही मुद्दे बचे हैं- मुसलमान और पाकिस्तान'





बीबीसी न्यूज़मेकर्स : पहली बार CWG में खेलने जा रहा कौन है ये बैडमिंटन खिलाड़ी?





क्या गर्मी में सर्दी का एहसास देंगे 'अक्टूबर' के गाने ?





जब हिट फिल्मों के बाद भी जीतेन्द्र थे बेरोज़गार





अगर कोई मेरी तुलना मेरे पापा जैकी से करता है तो अच्छा लगता है :टाइगर श्रॉफ़





'मैंने 58 लाख रुपये देकर अपने परिवार के 10 सदस्यों को आईएस से छुड़ाया'

साल 2014 में जब तथाकथित इस्लामिक स्टेट ने ख़ालिद के इलाके पर धावा बोला तो वह अपनी पत्नी और बच्चों के साथ जान बचाकर भाग निकले. 
लेकिन आईएस ने उनके परिवार के 19 सदस्यों को अपना ग़ुलाम बना लिया. 
बीते चार सालों में ख़ालिद 90 हज़ार डॉलर (लगभग 58 लाख रुपये) खर्च करके अपने परिवार के 10 सदस्यों को आईएस की क़ैद से छुड़ाने में सफल हुए हैं. 
लेकिन आईएस की हार के बाद अब उन्हें अपने परिवार के उन लोगों को खोने का डर सता रहा है जो अब तक आईएस की कैद में ज़िंदा हैं.
बीते साल 26 सितंबर को उत्तरी इराक़ के कुर्द इलाके शरया में लाल रंग का एक पिक-अप ट्रक आकर रुका. 16 साल की शायमा इसी ट्रक में बैठकर तीन साल बाद अपने घर लौट रही थीं.
धूल भरे रास्तों से होकर गुजरता ये ट्रक जैसे ही शरया नाम के छोटे से गांव में पहुंचा तो वहां पर शायमा का इंतज़ार कर रहे उनके घरवालों ने उन्हें अपनी बाहों में भर लिया. 
शायमा बीते तीन सालों से इस्लामिक स्टेट की कैद में एक गुलाम की ज़िंदगी जी रही थीं. उन्हें कई बार आईएस के लड़ाकों के बीच खरीदा-बेचा गया और इराक़ से लेकर सीरिया में मौजूद आईएस के गढ़ों में ले जाया गया.
अब उनके चाचा ख़ालिद तालो खुदुर अल-अली 16,000 डॉलर देकर उन्हें घर वापस ले आए हैं. 
ख़ालिद उस दिन को याद करते हैं जब आईएस के चरमपंथियों ने उनके कस्बे सिंजर पर धावा बोला था. 
2 अगस्त, 2014 की रात कोई भी सोने की स्थिति में नहीं था. 
अपने अस्थाई घर में ज़मीन पर बिछे कालीन पर पाल्थी मारकर बैठे ख़ालिद कहते हैं, "दक्षिण में बाहरी इलाकों में कई झड़पें शुरू हो चुकी थीं और हम बेहद डरे हुए थे."
"अगली सुबह नाश्ते से पहले ही हमें बाहर से चीखने-चिल्लाने की आवाज़ें सुनाईं दीं. मैंने दरवाजा खोलकर लोगों से पूछा कि क्या हुआ है तो उन्होंने कहा 'आईएस यहां पर है.' सभी लोग डरे हुए थे. जिनके पास कारें थीं, वे कारों से पहाड़ों में पहुंच गए लेकिन मेरे पास कार नहीं थी."
ख़ालिद ने अपने जेनरेटर से 4 लीटर पेट्रोल निकालकर अपने पड़ोसी को दिया क्योंकि वह ख़ालिद, उनकी गर्भवती पत्नी और छह बच्चों को लिफ़्ट देने को तैयार हो गए थे.
लेकिन सिंजर पर्वत पर पहुंचने के बाद ख़ालिद को अहसास हुआ कि जल्दी निकलने के चक्कर में वह अपना लैपटॉप, व्यक्तिगत दस्तावेज़ और नकदी साथ लेना भूल गए हैं.
ख़ालिद की पत्नी इस बात के लिए तैयार नहीं थी कि ख़ालिद वापस अपने घर जाएं. 
लेकिन वह अपने बेटे को भेजने के लिए तैयार हो गईं. 
रास्ते में ख़ालिद के बेटे की मुलाक़ात अुने चाचा दाखील से हुई जो सिंजर से भाग रहे थे. इसके बाद दाखील का एक बेटा भी ख़ालिद के बेटे के साथ चल पड़ा. 
इस तरह दाखील के बेटे की जान बच गई क्योंकि इस्लामिक स्टेट ने जल्द ही दाखील और उनके बाकी परिवार को पकड़ लिया. 
लेकिन इस दौरान ये दो नौजवान उनकी नज़रों से ओझल रहे और आख़िरकार बचकर भागने में कामयाब हुए.  
ख़ालिद बताते हैं, "पहाड़ पर जाने वाले लोग बच गए लेकिन जो भी नीचे रह गए थे, उन सभी लोगों को आईएस ने बंदी बना लिया."
वह याद करते हैं, "मैं अपने भाई को फॉोन करता रहा. फिर एक व्यक्ति ने ज़बाव दिया.  उसने कहा, 'हम इस्लामिक स्टेट हैं.'  इसके बाद उस शख़्स ने फ़ोन काट दिया. 
अपने बेटे और भतीजे से मिलने के बाद ख़ालिद को एक ट्रैक्टर मिला जिसके सहारे वह अपने परिवार को सीरियाई बॉर्डर की तरफ़ ले गए. 
सिंजर छोड़ने के 24 घंटे बाद वह मोर्टार और स्नाइपर की गोलियों से बचते-बचाते किसी तरह उत्तर पूर्वी इलाके में स्थित शरया गांव पहुंचे. ये गांव इराक़ी कुर्दिस्तान का हिस्सा है. 
ख़ालिद को अपने भाई के परिवार के बारे में जानकर बेहद दुख हुआ. 
सिंजर के दूसरे अन्य निवासियों के तरह सभी लोग यज़ीदी समुदाय के सदस्य थे, जिन्हें आईएस शैतान का उपासक मानता है. 
ऐसे में बंधकों के नसीब में ग़ुलामी और मौत ही नज़र आई. 
इसके साल भर बाद ख़ालिद को स्मगलरों से जानकारी मिली कि आईएस बच्चों और महिलाओं को सीरिया भेज रहा है. 
लेकिन इसके बाद चरमपंथियों ने आपस में खरीदने-बेचने का ये कारोबार शुरू कर लिया. उन्होंने मेसेजिंग ऐप्स में तस्वीरें भेजकर भाव जानना शुरू कर दिया. 
अब ख़ालिद इस कैंप में बायोलॉजी के अध्यापक हो गए हैं. इस कैंप में वो लोग रहते हैं जिन्होंने देश के अंदर ही अपने परिवारवालों को खो दिया है. 
ख़ालिद को यहीं अहसास हुआ कि शायद इस रास्ते से वह अपने परिवार को वापस पा सकते हैं. इसके बाद उन्होंने स्मगलरों से मेलजोल बढ़ाना शुरू किया.
अगले कुछ सालों में ख़ालिद ने कई अजीबो-ग़रीब लोगों से मेलजोल बढ़ाया और आर्थिक संकटों का सामना किया. 
लेकिन बीते साल जब इस्लामिक स्टेट का क़िला ढहा तब तक वह नब्बे हज़ार डॉलर देकर अपने परिवार के 10 लोगों को रिहा करा चुके थे. 
इस्लामिक स्टेट की कैद से आज़ाद होने वाली शायमा आख़िरी पारिवारिक सदस्य थीं. 
ख़ालिद बताते हैं कि उन्होंने चरमपंथियों से सीधे बातचीत करने की जगह दूसरे तत्वों की मदद से अपने परिवार को छुड़ाया.
ऐसे में उन्होंने ऐसे कई लोगों से संपर्क साधा जो सीरिया और इराक़ में काम कर रहे थे और अपनी सेवाओं के लिए पैसे लेते थे. 
इस्लामिक स्टेट उनके कब्ज़े वाले क्षेत्रों से गुलामों को आज़ाद कराने वाले स्मगलरों की हत्या करा देते थे.
ख़ालिद को शायमा को छुड़ाने में तीन महीनों से ज़्यादा का समय लगा.
एक यज़ीदी समाजसेवी के मुताबिक़ साल 2014 में क़ैद किए गए 6500 यज़ीदियों में से 3150 यज़ीदी अभी भी लापता हैं. 
वह मानते हैं कि आईएस अभी भी यज़ीदियों को इंटरनेट पर बेच रहे हैं. 
अभी भी ऐसे किसी आंकड़े की पुष्टि नहीं हुई है कि आईएस की क़ैद में कितने लोग मारे गए हैं. 
सिंजर में सामुहिक कब्रें पाई गई हैं. 
ख़ालिद जीवविज्ञानी होने के नाते यज़ीदियों को अपनी सोच को एक तरफ़ रखते हुए शवों के डीएनए मिलान के लिए अपने सैंपल देने के लिए प्रेरित कर रहे हैं. 
आईएस की क़ैद से आज़ाद होने वाले दूसरे यज़ीदियों ने भी ख़ालिद से मिलते-जुलते रास्ते पर ही चलकर अपने परिवार को वापिस हासिल किया है.  
दो एजेंटों की मदद से शायमा को वॉट्सऐप मेसेज़ भेजे गए जिसमें उसके परिवार के सदस्यों की तस्वीरें भी शामिल थीं. ऐसा इसलिए किया गया ताकि उसे आश्वासन मिल सके कि जल्द ही उसे भी सुरक्षित ढंग से आज़ाद कराया जा सकेगा. 
इसके बाद ख़ालिद ने इस डील के लिए 16,000 डॉलर जुटाए और इंतज़ार किया. 
इसके बाद ख़ामोशी छा गई. तीन दिन तक उसे कोई जानकारी नहीं मिली. 
वह कहते हैं, "हमें पता चला कि हमारे मध्यस्थों की आईएस के साथ मुठभेड़ हो गई है जिसके बाद उन्हें जेल में डालकर प्रताड़ित किया गया."
इसके बाद मध्यस्थों के एक दूसरे समूह ने बचाव अभियान का काम अपने हाथों में लिया.
ख़ालिद बताते हैं, "इराक़ी मध्यस्थ ने दोहुक जाकर पैसा निकालने के लिए कहा. एक हफ़्ते बाद उसी व्यक्ति ने बताया कि बचाव अभियान सात दिन बाद चलाया जाएगा. मैं एक हफ़्ते तक सो नहीं सका." 
अपने परिवार को छुड़ाने के लिए ज़रूरी धनराशि जुटाना ख़ालिद के लिए सबसे कठिन काम था. 
उदाहरण के लिए, उन्हें अपनी साली, बहन लैला और उसके बच्चों को छुड़ाने के लिए 38,500 डॉलर खर्च करने पड़े. इसके बाद अपने बेटे की पत्नी को छुड़ाने के लिए 29,000 डॉलर चुकाने पड़े. 
ख़ालिद कहते हैं, "मेरे पास बिलकुल पैसे नहीं थे, मैंने अपने दोस्तों से पैसे उधार लिए. कुछ लोगों ने 50 डॉलर दिए तो कुछ लोगों ने 100 डॉलर. पार्लियामेंट में एक दोस्त डिप्टी पद पर कार्यरत हैं जिन्होंने मुझे 3,000 डॉलर दिए. मेरी साली के भाई ने जर्मनी से भी पैसे भेजे. इसी तरह मैंने पैसे जुटाए."
इस तरह ख़ालिद ने 90,000 डॉलर देकर अपने परिवार के 10 सदस्यों को छुड़ाया है जो सभी महिलाएं और लड़कियां हैं. बस उनकी बहन लैला का छोटा बेटा अब तक वापस नहीं आ सका है. 
हालांकि, ख़ालिद ने मध्यस्थों को धन देकर (जो कि आख़िरकार आईएस को पैसे दे देते थे) चरमपंथ की सहायता करने का आरोप झेलने का जोख़िम उठाया है. 
लेकिन अपने परिवार को वापस लाने के लिए उनके पास दूसरा विकल्प नहीं था.  
स्थानीय प्रशासन को पता था कि वह और दूसरे यज़ीदी परिवार क्या कर रहे थे. 
अगर उन्हें सीरिया के रास्ते पैसा ट्रांसफ़र कराना होता तो सुरक्षा बलों से इजाज़त लेनी होती थी. 
उत्तरी इराक़ में इसी प्रयोजन के लिए बनाए गए एक ऑफ़िस से ख़ालिद को कुछ पैसा वापस भी मिला. 
आईएस की हार के बाद परिवार के अन्य सदस्यों की तलाश और भी मुश्किल हो गई है.
ये ख़ालिद के भाई दाखील, उनके चार बेटे, इन बेटों की एक पत्नी और उसके दो बच्चे और लैला के पति हैं.
इस बात की आशंका है कि ये लोग आईएस द्वारा मारे जा चुके हैं या हवाई हमलों का शिकार हुए हैं. 
लेकिन ख़ालिद सोचते हैं कि कुछ लोग आईएस के चरमपंथियों के साथ कैंपों या जेलों में हो सकते हैं.
ख़ालिद कहते हैं कि कुछ भी निश्चित रूप से कहना नामुमकिन है.
वह बताते हैं, "ये संभावनाएं हैं लेकिन कुछ भी 100 फ़ीसदी पक्का नहीं है. अगर वे मर भी चुके हैं तो हमें डीएनए टेस्ट से इसकी पुष्टि करनी चाहिए. जब एक ग़ुलाम बनाया गया व्यक्ति मरता है तो हम इसके बारे में कुछ भी नहीं जानते और ये जानना बेहद मुश्किल है. मैं उन्हें देखना चाहता हूं, चाहें वे मर ही क्यों न गए हों. मैं इसकी पुष्टि करना चाहता हूं."
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



'हमारे किसी भाई को तकलीफ़ ना हो'





सीरिया में रासायनिक हमला: रूस के ख़िलाफ़ अमरीका हुआ आक्रामक

अमरीका ने कहा है कि सीरिया के डूमा में हुए कथित रासायनिक हमले के कसूरवारों को कड़ा जवाब दिया जाएगा.
अमरीकी राष्ट्रपति डोनल्ड ट्रंप ने सोमवार को कहा कि इस घटना का कड़ा जवाब दिया जाएगा और अमरीका के पास कई सारे सैन्य विकल्प हैं. उन्होंने कहा कि इन पर 'आज रात' या 'शीघ्र' फ़ैसला लिया जा सकता है. 
ट्रंप ने कहा कि शनिवार को डूमा में जो घटना हुई उसके लिए कौन ज़िम्मेदार है, इस पर अमरीका 'स्पष्टता' चाह रहा था.
अमरीकी राष्ट्रपति ने इस घटना को लेकर फ्रांस के राष्ट्रपति इमैनुअल मैक्रां से सोमवार शाम बात की और दोनों ही नेताओं ने एक 'मज़बूत प्रतिक्रिया' को लेकर इच्छा व्यक्त की है.
वहीं, संयुक्त राष्ट्र सुरक्षा परिषद में अमरीका और रूस ने एक दूसरे पर जमकर हमले किए. 
रूस के प्रतिनिधि वासिली नेबेंज़िया ने कहा कि सीरिया के डूमा में हुई घटना 'गढ़ी गई है' और इसके जवाब में अमरीकी सेना की कार्रवाई के 'भयानक प्रभाव' हो सकते हैं. 
इसके जवाब में संयुक्त राष्ट्र में अमरीका की दूत निक्की हेली ने कहा कि सीरिया को सैन्य मदद देने वाले रूस के हाथ 'सीरिया के बच्चों के ख़ून' से रंगे हुए हैं. 
इससे पहले संयुक्त राष्ट्र मानवाधिकार प्रमुख ने कहा था कि दुनिया की बड़ी शक्तियां रासायनिक हथियारों के इस्तेमाल की  अनदेखी कर रही हैं. 
वहीं, निक्की हेली ने सीरिया के राष्ट्रपति बशर अल-असद को "शैतान" करार देते हुए कहा कि संयुक्त राष्ट्र परिषद कार्रवाई करे न करे, 'अमरीका किसी न किसी तरह से प्रतिक्रिया देगा.'
उन्होंने कहा, "बैठकें चल रही हैं और जिस समय हम बात कर रहे हैं, महत्वपूर्ण फ़ैसले लिए जा रहे हैं."
संयुक्त राष्ट्र में रूस के प्रतिनिधि ने कहा कि डूमा में विद्रोहियों ने इस घटना को ख़ुद रचा. उन्होंने इसे अमरीका की शह पर उठाया गया क़दम बताया ताकि रूस को नुक़सान पहुंचाया जाए.
उन्होंने संयुक्त राष्ट्र के जांचकर्ताओं को जल्द से जल्द सीरिया जाकर जांच करने को कहा. उन्होंने कहा कि इस दौरान कथित हमले वाली जगह तक उन्हें रूस के सैनिक ले जाएंगे. 
रूस ने कहा है कि उसे क्लोरीन या अन्य किसी रसायन के इस्तेमाल के संकेत नहीं मिले हैं.
अमरीका ने सैन्य हमला किए जाने की संभावनाओं को ख़ारिज नहीं किया है.
इससे पहले उसने पिछले साल अप्रैल में सीरिया के एयरबेस पर क्रूज़ मिसाइल से हमला किया था.
सीरिया में विद्रोहियों के नियंत्रण वाले शेखोन में सरीन गैस के इस्तेमाल से 80 लोगों की मौत के बाद यह क़दम उठाया गया था. जांचकर्ताओं ने इस हमले के लिए सीरिया को ज़िम्मेदार ठहराया था. 
सीरिया में राहत बचावकर्मियों ने शनिवार को दावा किया था कि डूमा शहर में ज़हरीली गैस से हमले में कम से कम 70 लोगों की मौत हुई है. 
हालांकि, अमरीकी विदेश विभाग का कहना था कि मरने वालों की संख्या इससे कहीं अधिक हो सकती है.
सीरिया-अमरीकी मेडिकल सोसाइटी ने बताया था कि पूर्वी गूटा क्षेत्र के डूमा में 500 से अधिक लोगों को स्वास्थ्य केंद्रों पर लाया गया था.
सोसाइटी का कहना था कि इन लोगों को सांस लेने में परेशानी के साथ-साथ त्वचा का रंग नीला पड़ने और मुंह से झाग निकलने जैसी दिक्कतें पेश आ रही थीं.



चीन की ताक़त का नया मैदान - आसमान!

चीन और अमरीका के बीच जारी 'ट्रेड-वॉर' के बाद चीनी राष्ट्रपति शी जिनपिंग ने अपने देश की अर्थव्यवस्था के और खिड़की-दरवाज़े खोलने का फ़ैसला किया है.
बोआओ फ़ोरम फ़ॉर एशिया के सम्मेलन में शी ने कहा, ''चीन ट्रेड सरप्लस के पीछे नहीं भाग रहा. हम इम्पोर्ट बढ़ाना चाहते हैं और अंतरराष्ट्रीय भुगतान में ज़्यादा संतुलन चाहते हैं.''
हाल में अमरीका और चीन के बीच तीख़ी कारोबारी जंग शुरू हुई जिसमें डोनल्ड ट्रंप ने चीन से अमरीका पहुंचने वाले कई उत्पादों पर टैक्स लगा दिया जिसके बाद शी जिनपिंग ने भी जवाबी कार्रवाई की.
चीन का रुख़ बदल रहा है. सख़्त और उदार कारोबारी नीति का ये मेल ज़रूरी भी है. लेकिन इस सारी कहानी के बीच एक ऐसा क्षेत्र है जहां चीन ने धीरे-धीरे क़दम जमाने शुरू किए थे और अब वो लीड पोज़ीशन लेता दिख रहा है.
इस नई जंग का मैदान है हवाई यात्रा से जुड़ा बिज़नेस. बीजिंग में डैक्सिंग इंटरनेशनल एयरपोर्ट बनकर तैयार होने वाला है. इसका आधिकारिक नाम अब तक रखा नहीं गया है लेकिन इसकी धमक सुनाई देनी लगी है.
जब ये एयरपोर्ट बनकर तैयार हो जाएगा तो दुनिया का सबसे बड़ा हवाई अड्डा होगा. जब अपनी पूरी क्षमता पर चलेगा तो सबसे व्यस्त एयरपोर्ट भी बन जाएगा. ये एयरपोर्ट सितंबर 2019 में पूरा होने की उम्मीद है. 
 के मुताबिक इस एयरपोर्ट पर आठ रनवे होंगे और सालाना 10 करोड़ मुसाफ़िरों को संभालेगा. चीन की एयरलाइन जिस रफ़्तार से यात्री जोड़ रही हैं, ऐसा पहले कभी देखने को नहीं मिला है.
साल 2010 से 2017 के बीच चीन की तीन बड़ी एयरलाइन के पैसेंजर 70 फ़ीसदी बढ़कर 33 करोड़ 90 लाख पर पहुंच गए हैं. मार्च के अंत में एशिया की सबसे बड़ी एयरलाइन चाइना सॉदर्न और चाइना ईस्टर्न ने सालाना मुनाफ़े में रिकॉर्ड दर्ज किया.
दूसरी तरफ़ एमिरेट्स, एतिहाद और क़तर एयरवेज़ जैसे खाड़ी के खिलाड़ी हैं जो दुनिया भर के नागर विमानन बाज़ार में तहलका मचाए हुए थे. 
लेकिन अब कहानी बदलने लगी है. चीन की विमान कंपनियां पंख फैला रही हैं और सालाना 10 फ़ीसदी ग्रोथ देखने वालीं खाड़ी की विमान कंपनियां अब लड़खड़ा रही हैं.
चीन की लगातार बढ़ती कंपनियों का असर ये हुआ कि इन कंपनियों का मुनाफ़ा सिमट रहा है. 
ख़ास बात है कि खाड़ी देशों की एयरलाइन जहां लंबे रूट से पैसा बना रहे थे वहीं चीनी कंपनियां तेज़ी से बढ़ते स्थानीय बाज़ार के दम पर आगे बढ़ रही हैं.
साल 2007 में चीन में उड़ान भरने वालों की तादाद 18.4 करोड़ थी जबकि अब ये आंकड़ा बढ़कर 54.9 करोड़ पर पहुंच गया है. 
इंटरनेशनल एयर ट्रांसपोर्ट एसोसिएशन (IATA) का अनुमान है कि चीन साल 2022 तक अमरीका को पारकर सबसे बड़ा विमानन बाज़ार बन जाएगा और साल 2036 तक चीन में हवाई सफ़र करने वाले लोगों की संख्या 1.5 अरब पहुंच जाएगी.
और अब चीन की विमान कंपनियां इंटरनेशनल रूट पर ग्रोथ पकड़ रही हैं. पिछले एक दशक में मैनलैंड चीन की विमान कंपनियों ने 100 से ज़्यादा उड़ानें लंबे रूट पर शुरू की हैं. 
ये कंपनियां चीनी लोगों की विदेश तक सफ़र करने वाली चाहत पर दांव लगा रही हैं. पिछले दस साल में विदेश जाने वाले मुसाफ़िरों की संख्या काफ़ी बढ़ी है. ये संख्या 4 करोड़ 10 लाख से बढ़कर 13 करोड़ पर पहुंच गई.
चीन के विमानन उद्योग ने शुरुआत करने में भले थोड़ी देर लगाई लेकिन डेंग जियाओपिंग ने आर्थिक सुधारों के साथ इस इंडस्ट्री के लिए उड़ान भरने के दरवाज़े खुले. 
एनालिस्ट का अनुमान है कि चीनी अगले बीस साल में 1 लाख करोड़ डॉलर के विमान खरीदेंगे. बोइंग ने बी737 फ़िनिशिंग फ़ैक्टरी बना ली है और एयरबस ने चीन में ए320 का फ़ाइनल असेंबली प्लांट भी तैयार है.  
चीन की इस छलांग से क्षेत्रीय कंपनियों को भी पसीने आने लगे हैं. मलेशिया एयरलाइंस दूसरी वजहों से मुश्किल में रही लेकिन अब कैथे पैसेफ़िक जैसी कंपनियां भी मुनाफ़े में सुराख़ का सामना कर रही हैं.
चीन से कई मामलों में मुक़ाबला करने की चाहत रखने वाला भारत हवाई प्रतिस्पर्धा में काफ़ी पीछे है. 
के मुताबिक भारत में नागर विमानन उद्योग ने पिछले तीन साल में बढ़िया उछाल देखा है.
IATA के मुताबिक भारत साल 2025 से ब्रिटेन को पीछे छोड़कर तीसरे पायदान पर पहुंच जाएगा. 
भारत में एयर-ट्रैफ़िक अप्रैल-फ़रवरी 2017-18 के दौरान साल दर साल 15.80 फ़ीसदी बढ़कर 28.02 करोड़ पर पहुंच गया.



क़तर को अलग-थलग करने के लिए सऊदी अरब खोदेगा नहर

सऊदी अरब और क़तर की सरहद पर नहर की खुदाई का प्लान दोनों देशों के बीच चल रहे विवाद में एक नया मोड़ कहा जा सकता है.
साल 2017 के जून की शुरुआत में सऊदी अरब ने क़तर को खाड़ी देशों के साथ 'हुक्का-पानी बंद करने की कार्रवाई' शुरू की थी.
सऊदी अरब के इस क़दम में उसे बहरीन, संयुक्त अरब अमीरात और मिस्र का साथ मिला था.
क़तर पर सऊदी अरब के अंदरूनी मामलों में दखल देने, चरमपंथी संगठनों को मदद मुहैया कराने और ईरान के साथ नज़दीकियां बढ़ाने का आरोप लगाया गया.
लेकिन इस बहिष्कार के बावजूद क़तर ईरान और तुर्की के साथ नए कारोबारी रिश्तों बनाने में कामयाब रहा.
सऊदी अरब और क़तर की सरहद पर सलवा नहर परियोजना की ख़बर खाड़ी देशों की मीडिया में छाई हुई है.
कहा जा रहा है कि इस प्रोजेक्ट का मक़सद क़तर को भौगोलिक दृष्टि से अलग-थलग करने का है.
सऊदी अरब के 
 का दावा है कि नहर परियोजना को सरकारी मंजूरी मिलने का इंतज़ार किया जा रहा है. 
अख़बार के मुताबिक़ 750 मिलियन डॉलर की लागत से इस प्रोजेक्ट को साल भर के अंदर पूरा किया जा सकता है.
मीडिया रिपोर्टों के अनुसार 60 किलोमीटर लंबा, 200 मीटर चौड़ा और 15 से 20 मीटर गहरा ये नहर क़तर को उसके दक्षिणी पड़ोसियों से अलग-थलग कर देगा.
सऊदी अरब के सलवा और खव्र अल-उदायद इलाकों के बीच खोदी जाने वाली ये नहर क़तर के साथ ज़मीनी रास्ते से होने वाले व्यापार को पूरी तरह बंद कर देगी.
इस नहर परियोजना को लेकर खाड़ी देशों में ट्विटर पर गर्मागर्म बहस भी चल रही है.
क़तर के लोग इसे सऊदी अरब की तरफ़ से उकसावे की कार्रवाई की तरह देख रहे हैं और इससे खाड़ी संकट बढ़ने की आशंका जता रहे हैं.
क़तर का बहिष्कार कर रहे देशों में लोगों का कहना है कि सऊदी अरब की सल्तनत ने ये क़दम अपनी सरहदों की सुरक्षा के लिए उठाया है.
कुछ इसे क़तर को एक अलग-थलग द्वीप में बदलने की मुहिम के तौर पर भी देख रहे हैं.
 की रिपोर्ट के मुताबिक़ सऊदी अरब में कई लोग ये चाहते हैं कि रेगिस्तान में एक नहर की लकीर दोनों देशों के बीच एक स्थायी बाधा के तौर पर खड़ी हो जाए.
सबक़ अख़बार का कहना है कि इस परियोजना के लिए नौ स्थानीय फ़र्म्स की एक कंसोर्शियम इस प्रोजेक्ट से जु़ड़ी हुई है.
एक सवाल ज़रूर है कि नहर परियोजना से क्या हासिल होगा और इसकी वाकई में कितनी ज़रूरत है.
इस सरहदी इलाके की आबादी ज़्यादा नहीं है और सऊदी अरब के औद्योगिक इलाके भी यहां से काफी दूर हैं.
अगर ये मान भी लिया जाए कि क़तर की सीमाएं बंद कर दी जाएँगी तो किसी आर्थिक और पर्यटन गतिविधि के लिए नज़दीकी बाज़ार पूरी तरह ख़त्म हो जाएगा. 



जानिए कैसे हैं इरफ़ान ख़ान की फ़िल्म 'ब्लैकमेल' के गाने





जब रियो ओलिंपिक में 'फ्रीज़' हो गईं थीं मीराबाई चानू





अमरीका सीरिया में 'बड़ी सैन्य कार्रवाई' कर सकता है!

अमरीकी राष्ट्रपति डोनल्ड ने सीरिया में हाल में हुए संदिग्ध रासायनिक (केमिकल) हमले के बाद इस मुद्दे पर ध्यान केंद्रित करने के लिए लातिन अमरीका के अपने आधिकारिक दौरे को रद्द कर दिया है.
व्हाइट हाउस ने कहा है कि, "राष्ट्रपति वॉशिंगटन में ही रहेंगे और सीरिया मामले में अमरीका की प्रतिक्रिया पर नज़र रखेंगे."
इस बीच रासायनिक हथियारों के इस्तेमाल पर नज़र रखने वाले अंतरराष्ट्रीय संगठन ने कहा है कि उन्होंने अपने जांच दल को सीरिया के डूमा शहर के लिए रवाना किया है. मेडिकल सूत्रों का कहना है कि डूमा में हुए केमिकल हमले में दर्जनों लोग मारे गए हैं, लेकिन मृतकों की सही संख्या के बारे का आकलन करना फिलहाल मुश्किल है.
ऑर्गेनाइज़ेशन ऑफ़ प्रोहिबिशन ऑफ़ केमिकल विपन्स (ओपीसीडबल्यू) ने कहा है कि उनकी टीम जल्द ही सीरिया पहुंच जाएगी.
इससे पहले सीरिया और विद्रोहियों के ख़िलाफ़ युद्ध में उसका समर्थन करने वाले रूस ने कहा था कि वो जांच दल के सदस्यों के दौरे में मदद करने के लिए तैयार हैं. सीरिया इस हमले के पीछे होने के आरोपों से इनकार करता रहा है.
इन सब हलचल के बीच पेरू में होने वाले 'समिट ऑफ़ द अमेरिकाज़' के लिए डोनल्ड ट्रंप की जगह अब उप राष्ट्रपति माइक पेंस लातिन अमरीका के 
.
मंगलवार को देर शाम संयुक्त राष्ट्र सुरक्षा परिषद में सीरिया मामले में रूस और अमरीका के प्रस्तावों पर मतदान होने वाला है. अमरीका चाहता है कि एक अलग पैनल गठित किया जाए जो सीरिया में हुए केमिकल हमले की जांच कर दोषियों की पहचान करे. वहीं रूस इस प्रस्ताव को वीटो कर सकता है.
डोनल्ड ट्रंप ने कहा है कि वो इस हमले का जवाब "अपनी पूरी ताकत से" देंगे और उन्होंने सेना के इस्तेमाल से इनकार भी नहीं किया है.
बीते साल सीरिया में विद्रोहियों के कब्ज़े वाले इदलिब शहर में हुए 
 में कम से कम 58 लोगों की मौत हो गई थी और दर्जनों लोग ज़ख़्मी हुए थे.
इसके बाद अमरीका के 50 टॉमहॉक क्रूज़ मिसाइलों ने सीरिया के 
 था. सीरियाई राष्ट्रपति बशर-अल-असद की सेना के ख़िलाफ़ ये अमरीका पर पहला सीधा हमला था.
बीते सप्ताह शनिवार को हुए हमले के बाद अमरीका, फ्रांस और ब्रिटेन के साथ इस मामले में चर्चा कर रहा है और साथ में सैन्य कार्यवाई की संभावना तलाश रहा है. मंगलवार को इस मुद्दे पर ट्रंप ने ब्रितानी प्रधानमंत्री टेरीज़ा मे और फ्रांसीसी राष्ट्रपति इमैनुएल मैक्रों से फ़ोन पर बात की.
वॉ़शिंगटन में मौजूद बीबीसी कि बारबारा उशर प्लैट कहती हैं कि ट्रंप का लातिन अमरीका दौरा रद्द करने का फ़ैसला ये बताता है कि अमरीका का जवाब सीमित हमले की बजाय बड़ी सैन्य कार्रवाई हो सकता है.
मंगलवार को फ्रांसीसी सरकार के प्रवक्ता बेन्यामिन ग्रीवॉक्स के हवाले से समाचार एजेंसी एएफ़पी ने कहा, "अगर ख़तरे की लकीर को लांघा गया है तो जवाब दिया जाएगा. दोनों देशों के बीच ख़ुफ़िया जानकारी साझा की गई है जिसमें रायासनिक हथियारों के इस्तेमाल की पुष्टि हुई है."
हालांकि इस संदिग्ध हमले की पुष्टि के संबंध में अमरीका और फ्रांस ने अब तक कोई सबूत पेश नहीं किए हैं. 
जिस इलाके में केमिकल हमला हुआ है वो पूरी तरह से कटा हुआ है और वहां आने-जाने की सुविधा नहीं है. ऐसे में मृतकों या घायलों की संख्या का सही अंदाज़ा लगाना मुश्किल है.
रूस का कहना है कि उसे डूमा में क्लोरीन या अन्य किसी रसायन के इस्तेमाल के संकेत नहीं मिले हैं.
रूस ने संयुक्त राष्ट्र सुरक्षा परिषद में चेतावनी दी है कि अगर अमरीका सैन्य कार्यवाई करता है तो उसे इसके "गंभीर परिणाम" भुगतने होंगे.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



'मेरा बेटा रोता रहा, एसपी अंकल शोरूम बचा लीजिए'





इस औरत को पता भी नहीं चला और पैदा हो गया बच्चा

क्या आप यक़ीन करेंगे कि कोई औरत प्रेगनेंट हो और उसे इसका पता लेबर रूम में एडमिट होने के बाद चले?
यक़ीन कर पाना मुश्किल है लेकिन हाल ही में इस तरह के एक मामले ने लोगों को चौंका दिया. पर क्या ऐसा हो सकता है? 
इस बात की सच्चाई जानने के लिए हमने डॉक्टरों से बात की. पहली बार मां बनना वैसे भी काफ़ी मुश्किल होता है. 
लेकिन सोचिए कैसा होता होगा जब कोई औरत प्रेगनेंट हो और उसे इस बात का पता ही तब चले जब वो लेबर रूम में डिलीवरी के लिए एडमिट हो. 
डॉक्टर उसे बताए कि जिस दर्द से वो गुज़र रही है वो सामान्य पेट दर्द नहीं बल्कि 'लेबर पेन' है.
इस हफ़्ते की शुरुआत में इंग्लैंड के न्यूकैसल में रहने वाली 21 साल की शरलॉट थॉम्पसन अचानक से सुर्खियों में आ गईं. 
सुर्खियों में आने की वजह उनकी 'सरप्राइज़' डिलीवरी थी. लेबर रूम में जाने से पहले तक कोई भी ऐसा संकेत नहीं दिख रहा था कि वो प्रेगनेंट हैं.
उनका पेट पूरी तरह से फ़्लैट था जबकि प्रेगनेंसी के तीसरे महीने से ही बेबी बंप नज़र आने लगता है. 
डेली मेल में छपी एक ख़बर के मुताबिक, साल 2015 दिसंबर में शरलॉट की देर रात नींद खुल गई. उनके पेट में तेज़ दर्द था और ब्लीडिंग हो रही थी. 
उन्होंने नॉर्थम्बर्रिया स्पेशलिस्ट इमरजेंसी केयर हॉस्पिटल के लिए टैक्सी ली, जहां उन्हें नर्सों ने बताया कि वो नौ महीने की प्रेगनेंट हैं. 
और जो दर्द उन्हें हो रहा है वो लेबर पेन है. दो घंटे बाद उनकी गोद में मॉली थी, अब वो दो साल की एक स्वस्थ बच्ची है. 
डिलीवरी कराने वाली डॉक्टर वेनेसा मैके का कहना है कि बहुत से कारण हैं जिनके चलते कई बार औरतों को पता ही नहीं चलता है कि वो प्रेगनेंट हैं. 
कुछ लोगों को लगता है कि वो भला कैसे प्रेगनेंट हो सकते हैं जबकि हर महीने उन्हें पीरियड्स जैसी चीज़ होती है. 
लेकिन कम ही लोगों को पता होता है कि कई बार प्रेगनेंसी के दौरान भी ब्लीडिंग होती रहती है. 
इसके अलावा अगर प्रेगनेंट होने से पहले आपका पीरियड साइकल नॉर्मल नहीं रहा है तो भी आप प्रेगनेंट हो सकते हैं.
डॉक्टर मैके के अनुसार, "प्रेगनेंसी से पहले का वज़न भी इसमें एक मुख्य भूमिका निभाता है. अगर आप बहुत पतले-दुबले हैं तो हो सकता है कि जन्म लेने वाला बच्चा भी दुबला-पतला और छोटा हो. इसके अलावा अगर कोई बहुत स्वस्थ और वज़नी है तो भी उसकी प्रेगनेंसी को पहचान पाने में दिक्कत होगी." 
"इसके अलावा ये पेट की मांसपेशियों की ताक़त पर भी निर्भर करता है. पहली बार की प्रेगनेंसी में बेबी बंप नज़र आने में ज़्यादा वक्त लगता है क्योंकि पेट की मांसपेशियां पहली बार खिंच रही होती हैं. मज़बूत मांसपेशियां कई बार प्रेगनेंसी के अंतिम समय तक बेबी बंप को उभरने नहीं देती हैं."
अगर आपको इंस्टाग्राम स्टार साराह स्टेज याद हों तो आपको यक़ीन करने में ज़्यादा दिक्कत नहीं होगी.
साराह ने अपनी प्रेग्नेंसी के दौरान की बहुत सी तस्वीरें शेयर की थीं लेकिन ज़्यादातर तस्वीरों में उनका पेट फ़्लैट ही था. 
डॉक्टर मैके के मुताबिक, हालांकि ऐसे मामले बहुत दुर्लभ हैं जब मां को प्रेगनेंट होने के बावजूद ये पता नहीं चला कि वो प्रेगनेंट है. एक स्टडी के मुताबिक, करीब साढ़े सात हज़ार मामलों में एक मामला ऐसा होता है जब मां को प्रेगनेंसी का पता नहीं चलता.
हालांकि कई बार इसका कारण भावुकता भी हो सकता है. कई बार ऐसा भी होता है कि कुछ लोगों को पता होता है कि वो प्रेगनेंट हैं लेकिन वे इसे स्वीकार करने से डरते हैं. 
उन्हें लगता है कि ऐसा करने से वो घड़ी-घड़ी प्रेगनेंसी को लेकर होने वाली परेशानी को अनदेखा कर पाएंगे.
हालांकि किसी भी लिहाज़ से ऐसा करना ठीक नहीं है. अचानक से लेबर रूम में एडमिट होना उस शख़्स के लिए जितना चौंकाने वाला होता है उतना ही उसके दोस्तों और परिवार के दूसरे सदस्यों के लिए भी.



वायग्रा का इस्तेमाल कितना है ख़तरनाक

ब्रिटेन के कुछ दवा की दुकानों में पुरुष अब बिना डॉक्टर की पर्ची के वायाग्रा ख़रीद सकते हैं.
स्वास्थ्य विशेषज्ञों का मानना है कि इससे उन मर्दों को फ़ायदा मिलेगा जिन्हें इरेक्टाइल डिस्फंक्शन होता है.
एक अनुमान के मुताबिक ब्रिटेन में पांच में से एक को यह समस्या है. 
दूसरी दवाओं की तरह इसके बेवजह इस्तेमाल के ख़तरनाक परिणाम हो सकते हैं. भारत जैसे देश में, जहां सेक्स पर खुलकर बातें नहीं होती हैं, इसका इस्तेमाल लोग बिना सोचे-समझे करते हैं.
ख़ासकर युवा अपनी मर्दानगी बढ़ाने, लंबे समय तक आनंद लेने और अपने पार्टनर के सामने शर्मिंदा न हो, इस डर से वायाग्रा का इस्तेमाल बिना डॉक्टरी सलाह के करते हैं.
अगर आप भी इस नीली गोली का इस्तेमाल बिना सोचे-समझे कर रहे हैं तो ये जान लें.
वायाग्रा केवल उन पुरुषों को इस्तेमाल करना चाहिए, जिन्हें नपुंसकता की समस्या होती है.
अगर किसी व्यक्ति को थोड़ी सी मेहनत से छाती में दर्द होता हो और उनकी सांस लेने की गति तेज़ हो जाती हो, तो उन्हें वायाग्रा का इस्तेमाल नहीं करना चाहिए.
साइकियाट्रिस्ट एंड सेक्सुअल डिसऑर्डर स्पेशलिस्ट डॉ. प्रवीण त्रिपाठी सलाह देते हैं कि वायाग्रा का इस्तेमाल बिना डॉक्टरी सलाह के नहीं करना चाहिए.
कभी-कभी इसके साइड-इफेक्ट जीवनभर के लिए हो सकते हैं.
डॉ. प्रवीण त्रिपाठी ने बीबीसी को बताया कि उनके पास कई ऐसे मरीज़ आते हैं, जो इसके आदी होते हैं.
उन्होंने कहा, "मैंने बहुत ऐसे युवाओं को देखा है जिन्हें इसकी आदत लग गई है. यह इंसान की सोच और आत्मविश्वास को प्रभावित करता है. अधिकतर युवा अपने पार्टनर के सामने शार्मिंदा न हो, इस डर से वायाग्रा का इस्तेमाल करते हैं."
डॉ. प्रवीण कहते हैं, "वायाग्रा एक सुरक्षित दवा नहीं है. इसके साइड-इफेक्ट भी होते हैं. कभी-कभी इसके साइड-इफेक्ट बेहद ख़तरनाक होते हैं."
वो आगे कहते हैं, "इसके इस्तेमाल से इंसान हमेशा के लिए अंधा भी हो सकता है. लोग इस बात को जानते ही नहीं हैं."
"कभी-कभी इसके इस्तेमाल से इरेक्शन लंबे समय तक रहता है, जो ठीक नहीं होता है. ऐसे में ये संभव है कि इरेक्शन की समस्या जीवनभर के लिए हो जाए."
जिन लोगों को सीने में दर्द की समस्या रहती है तो उन्हें वायाग्रा का इस्तेमाल नहीं करना चाहिए. एचआईवी के मरीज़ अगर रिटोनविर नाम की दवा ले रहे हैं तो भी वायाग्रा का इस्तेमाल नहीं करना चाहिए.
डॉ. प्रवीण कहते हैं, "अगर आपको हार्ट-अटैक या फिर स्ट्रोक हो चुका है तो वायाग्रा का इस्तेमाल ख़तरनाक साबित हो सकता है.
"अगर आप ब्लड प्रेशर की दवा ले रहे हैं या आपको डाइबिटीज है तो भी इसका इस्तेमाल नहीं करना चाहिए. किडनी की परेशानी है तो बिना डॉक्टरी सलाह के इसका इस्तेमाल नहीं करना चाहिए. मैं ऐसे भी मामले जानता हूं जिसमें कुछ मिनटों के आनंद के लिए इसका इस्तेमाल किया गया और उसे अपनी जान गंवानी पड़ी."
डॉ. त्रिपाठी बताते हैं कि उनकी जानकारी के मुताबिक़ वायाग्रा भारत में बिना डॉक्टर की पर्ची के ख़रीदा नहीं जा सकता है.
भारत में यह 100 रुपए से लेकर हजार रुपए तक में उपलब्ध है. अन्य देशों के मुकाबले भारत में वायाग्रा सस्ता मिलता है.
ब्रिटेन की बात करें तो वहां वायाग्रा की चार गोली का एक पैकेट 1833 रुपए में मिलता है.
ब्रिटेन में इसे दवा की दुकान से ही ख़रीदा जा सकता है. फार्मासिस्ट यह दवा देने से पहले इस बात की जांच करते हैं कि ख़रीदने वाला व्यक्ति इसका इस्तेमाल कर सकता है या नहीं.
कई मामलों में वायाग्रा काम करता है. लेकिन यह सभी पर असर करे, यह ज़रूरी नहीं है.
डॉ. प्रवीण बताते हैं कि वायाग्रा शरीर में नाइट्रिक ऑक्साइड की मात्रा बढ़ा देता है. यह हमारी नसों को मोटा करता है.
इसके लेने के बाद शरीर में ख़ून का संचार बढ़ जाता है और ये लिंग के तनाव में मदद करता है.
वायाग्रा का इस्तेमाल खाने के बाद या बिना खाए किया जा सकता है. अगर आपने पेट भर कर खाना खाया है तो यह असर दिखाने में थोड़ा समय लेगा.
इसे सेक्स से एक घंटे पहले लेना चाहिए. इसे अंगूर या अंगूर के जूस के साथ नहीं लेना चाहिए, क्योंकि यह दवा के असर को कम कर सकता है.
अगर वायाग्रा ज्यादा असरदार साबित हो रहा है तो डॉक्टर से सलाह लें. ब्रिटेन में कुछ मर्दों ने यह शिकायत की है कि इसके इस्तेमाल के बाद उनके लिंग में तनाव चार घंटे से अधिक और दर्द भरा रहा है.
डॉ. प्रवीण के पास भी कई ऐसे मामले आए हैं. वो कहते हैं, "यह जरूरी नहीं है कि ऐसा हर किसी के साथ हो, अगर ऐसी परेशानी होती है तो डॉक्टर से संपर्क करना चाहिए."
अगर आप वायाग्रा ऑनलाइन ख़रीद रहे हैं तो यह ज़रूर जांच लें कि ऑनलाइन कंपनी सही है या नहीं. हो सकता है कि आपको वायाग्रा के नाम पर ग़लत दवा दी जा रही हो.
ऐसे वेबसाइट पर क्रेडिट या डेबिट कार्ड से भुगतान करने में भी सावधानी बरतनी चाहिए.



यौन संबंध में महिलाओं को पछतावा क्यों होता है?

अचानक से किसी के साथ शारीरिक संबंध बन जाने को कैजुअल सेक्स कहा जाता है. ज़ाहिर है इसमें सहमति और पसंद भी होती है. कैजुअल सेक्स के बाद अक्सर लड़कियों में खेद और पछतावे की भावना घर करती है. 
हाल ही में आई एक नई स्टडी के मुताबिक़ अगर सेक्स की पहल लड़कियां करती हैं और वो इसे इन्जॉय करती हैं तो उनमें खेद की भावना नहीं आती है. 
पहले की स्टडी में यह पाया गया था कि 'वन नाइट स्टैंड' में पुरुषों की तुलना में महिलाओं को ज़्यादा अफसोस और पछतावा होता है. 
शोधकर्ताओं ने नॉवे की यूनिवर्सिटी में 547 और अमरीका की यूनिवर्सिटी में 216 छात्रों से बातचीत की. इनमें से कोई समलैंगिक नहीं था. इन सभी की बातचीत से कई चीज़े स्पष्ट हो गईं. 
कैजुअल सेक्स में लड़कियों और लड़कों की सोच बिल्कुल अलग होती है. इस स्टडी में पाया गया कि महिलाओं को उनका पार्टनर सक्षम और यौन संबंध के दौरान संतुष्ट करने वाला मिला तो उनके अंदर खेद की भावना नहीं आई. 
इस स्टडी में शामिल होने वाले सारे लोग नॉर्वीयन यूनिर्सिटी ऑफ़ साइंस एंड टेक्नॉलजी (एनटीएनयू) और यूनिवर्सिटी ऑफ़ टेक्सस के थे. सभी की उम्र 30 साल से कम थी.     
पहले स्टडी में पाया गया था कि कैजुअल सेक्स में पुरुषों को महिलाओं की तुलना में बहुत कम पछतावा होता है. इसके साथ यह भी कहा गया था कि इसका कोई मतलब नहीं होता है कि सेक्स की पहल किसने की थी. 
यूनिवर्सिटी ऑफ टेक्सस के प्रोफ़ेसर डेविड बज़ का कहना है, ''अगर सेक्स के लिए महिला पहल करती है को इससे दो ख़ास चीज़ें सामने आती हैं. पहला यह कि सेक्स को लेकर दिमाग़ में सकारात्मक भावना है तो यौन संबंध के दौरान कामुकता खुलकर सामने आएगी.''
दूसरी बात यह कि महिला खुलकर अपनी इच्छा व्यक्त कर रही है और उसके भीतर कोई अपराधबोध नहीं होगा. ऐसे में खेद की भावना महिलाओं के भीतर न के बराबर आती है, क्योंकि इसमें किसी भी तरह का कोई दबाव नहीं होता है.
टेक्सस यूनिवर्सिटी के प्रोफ़ेसर जॉय पी वॉकॉफ़ का कहना है कि यौन संबंध में महिलाओं की मर्जी ख़ास मायने रखती है. उनका कहना है कि खेद की भावना एक अप्रिय और परेशान करने वाली भावना होती है. 
इस स्टडी में यह बात मुखरता से सामने आई है कि संबंध बनाने को लेकर ख़ुद का और दबावमुक्त निर्णय सबसे अहम होता है.   
इस स्टडी के अनुसार सेक्स के बाद महिला में पछतावे का भाव आएगा या नहीं यह उसके पार्टनर की यौन क्षमता पर काफ़ी हद तक निर्भर करता है. अगर यौन संबंध अच्छा रहता है तो इसमें महिलाओं को खेद नहीं होता है. 
लेकिन उनके लिए निर्णय लेना इतना आसान भी नहीं होता है. उनके मन में प्रेग्नेंट होने का भी डर होता है. स्टडी के अनुसार पुरुष पार्टनर की क्षमता महिलाओं के लिए मायने रखता है. सेक्स पार्टनर की कामुकता और क्षमता से महिलाओं को भावनात्मक स्तर पर ज़्यादा फ़ायदा मिलता है. 
अचानक बने यौन संबंध में कई ऐसी वजहें होती हैं जिनसे दोनों के लिए खेद और पछतावे की स्थिति पैदा होती है. नैतिकता के स्तर पर भी खेद की भावना घर करती है. 
गंदगी के कारण भी ऐसे यौन संबंधों से विकर्षण पैदा होता है. लोग यौन संक्रमण को लेकर भी कैजुअल सेक्स से डरते हैं.
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



'35 साल बाद पता चला कि जिसे पिता कहती हूं वो पिता नहीं'

अमरीका की एक महिला केली रोलेट ने अपने माता-पिता के डॉक्टर पर मुकदमा किया है. उनका कहना है कि उनके डीएनए टेस्ट से पता चला है कि डॉक्टर ने उनकी मां का गर्भधारण कराने के लिए 'अपने स्पर्म' का इस्तेमाल किया था.
केली रोलेट ने अपने डीएनए का नमूना एनसेस्ट्री डॉट कॉम नाम की एक वेबसाइट को भेजा था. उन्हें आश्चर्य हुआ कि उनके डीएनए का नमूना उनके पिता के नमूने से मैच नहीं हुआ.
36 साल की केली को पहले लगा कि गड़बड़ी उनके डीएनए टेस्ट में हैं, लेकिन बाद में उन्हें पता चला कि उनका डीएनए उस डॉक्टर से मैच हुआ है जिन्होंने उनका जन्म करवाया था.
केली के माता-पिता ने गर्भाधारण के लिए इडाहो के फर्टिलिटी डॉक्टर की मदद ली थी.
केली ने अपने मुकदमे में सेवानिवृत्त प्रसूति स्त्री रोग विशेषज्ञ गेराल्ड मॉर्टिमर पर धोखाधड़ी, इलाज में लापरवाही, अवैध काम करने, मानसिक रूप से परेशान करने और दो पक्षों के बीच हुए समझौते के उल्लंघन का आरोप लगाया है.
अदालत में दिए गए दस्तावेज़ों के अनुसार डॉक्टर ने तीन महीने तक अपने स्पर्म उनकी मां के शरीर में डाले. ऐशबी और फाउलर का कहना है कि अगर उन्हें इस बात की जानकारी होती कि डॉक्टर अपने स्पर्म का इस्तेमाल करने वाले हैं तो इसके लिए कभी राज़ी नहीं होते.
दस्तावेज़ों के अनुसार डॉक्टर मॉर्टिमर ने ही बच्चे का जन्म करवाया और जन्म के बाद कुछ दिनों तक उसका ख़्याल रखा. जब ऐशबी और फाउलर ने उन्हें बताया कि वो वॉशिंगटन जा रहे हैं तो "वो रो पड़े" थे.
केली ने अपने आरोपों में कहा है कि उन्हें इस बारे में कोई जानकारी नहीं दी गई थी कि उनकी मां को गर्भधारण में असुविधा हुई थी. इसके बारे में उन्हें तब पता चला जब उन्होंने अपनी डीएनए रिपोर्ट के बारे में उनसे बात की.
केली के माता-पिता, सैली ऐशबी और हावर्ड फाउलर की शादी 1980 के दशक में हुई थी. उस दौरान वो वायोमिंग सीमा के पास इडाहो फॉल्स के नज़दीक रहते थे. फिलहाल दोनों का तलाक हो चुका है.
केली के पिता का स्पर्म काउंट कम था और उनकी मां भी गर्भाशय की समस्याओं से जूझ रही थीं. इस कारण दोनों ने कृत्रिम रूप से गर्भधारण कराने का फ़ैसला लिया था जिसमें मेडिकल प्रक्रिया के तहत हावर्ड फाउलर और एक स्पर्म डोनर के स्पर्म के ज़रिए ऐशबी का गर्भधारण करवाया जाना था.
ऐशबी और फाउलर ने डॉक्टर गेराल्ड मॉर्टिमर से कहा था कि डोनर एक ऐसा कॉलेज छात्र होना चाहिए जो 6 फीट का हो और जिसकी आंखें नीली हों और बाल ब्राउन रंग के हों.
"डॉक्टर मॉर्टिमर को पता था कि केली उनकी बेटी हैं, लेकिन उन्होंने कभी ये बात ऐशबी और फाउलर को नहीं बताई. उन्होंने धोखा किया और जानबूझ कर ये बात छिपाई कि उन्होंने गर्भधारण की प्रक्रिया में अपने स्पर्म का इस्तेमाल किया है."
बीते साल केली ने अपनी मां से बात की और उन्हें बताया कि उन्हें लगता है कि एनसेस्ट्री डॉट कॉम को भेजा गया उनका डीएनए टेस्ट ग़लत है. उनकी मां को ये जानकर "झटका लगा" कि माता-पिता की सूची में जो नाम है उसमें एक अन्य नाम भी शामिल है.
ऐशबी ने अपने पूर्व पति से बात की और दोनों ने फ़ैसला किया कि वो अपना शक ज़ाहिर नहीं करेंगे.
दस्तावेज़ों के अनुसार, "ऐशबी और फाउलर ने अपने गुस्से को काबू में किया और ये सोच कर परेशान रहे कि इस जानकारी के सामने आने से उनकी बेटी को दुख पहुंचेगा."
बाद में केली ने अपना बर्थ सर्टिफिकेट देखा जिसमें डॉक्टर मॉर्टिमर का नाम और हस्ताक्षर थे. वो इस बात से डर गईं और उन्होंने बात करने के लिए अपने माता-पिता से संपर्क किया. 
केली के वकील ने स्थानीय मीडिया में एक बयान जारी कर कहा कि परिवार ने फ़ैसला किया है कि "वो अपनी कहानी सार्वजनिक तौर पर बताएंगे ताकि भरोसा तोड़ने के लिए दोषियों की ज़िम्मेदारियां तय की जा सकें. परिवार को इस बात का अंदाज़ा है कि इस मामले में लोगों की दिलचस्पी ज़रूर होगी, लेकिन उनका कहना है कि उनकी निजता का सम्मान किया जाए और इस मुश्किल स्थिति से उबरने कोशिश में उनका साथ दिया जाए."
एनसेस्ट्री डॉट कॉम वेबसाइट की प्रवक्ता ने वॉशिंगटन पोस्ट को बताया, "डीएनए टेस्टिंग के जरिए लोग अपने परिवार और वंश में बारे में अधिक जानकारी प्राप्त कर सकते हैं. हम मामले में सही जानकरी देने की पूर कोशिश करते हैं, लेकिन जैसा इस मामले में हुआ कि कभी-कभी लोगों को अज्ञात रिश्तों के बरे में भी पता चल जाता है."
बीते साल इसी तरह का एक और मामले सामने आया था जिसमें इंडियाना के एक फर्टिलिटी ड़ॉक्टर पर आरोप था कि उन्होंने अपने मरीज़ों का गर्भधारण करने के लिए अपने स्पर्म का इस्तेमाल किया था.
कोर्ट रिकॉर्ड्स से पता चलता है कि कराए गए पैटर्निटी टेस्ट्स से जानकारी मिली कि वो अपने पास आने वाली औरतों में से कम से कम दो के बच्चों के पिता हैं.
(बीबीसी हिन्दी के एंड्रॉएड ऐप के लिए 
करें. आप हमें 
 और 
 पर भी फ़ॉलो कर सकते हैं.)



21वीं सदी का राजनीतिक जुआ है ट्रंप और किम उन जोंग की बातचीत?

दक्षिण कोरिया के राष्ट्रपति मून जे-इन या तो कूटनीति के महारथी हैं या फिर एक ऐसे नेता जो अपने देश को बर्बाद करने पर उतारू हैं. अमरीका के राष्ट्रपति डोनल्ड ट्रंप या तो राजनीति के खेल में खतरों के खिलाड़ी हैं या एक टेढ़े खेल के महज़ एक प्यादे. निर्भर करता है कि आप किससे बात कर रहे हैं. 
लेकिन इस कहानी में एक और अभिनेता हैं किम जोंग-उन जिन्होंने अभी तक खुलकर कोई बयान नहीं दिया है. शायद वो ही इस असाधारण राजनीतिक खेल के सबसे महत्वपूर्ण खिलाड़ी हैं. 
जिस पल उन्होंने दक्षिण कोरिया के विंटर ओलिंपिंक में उत्तर कोरिया की टीम भेजी थी, उसी वक्त ये साफ़ हो गया था कि किम जोंग-उन ने प्रोपेगैंडा के खेल में महारथ हासिल कर ली है. 
कुछ लोगों को लगेगा कि किम जोंग-उन का ट्रंप से बातचीत का प्रस्ताव और परमाणु हथियारों के परीक्षण से तौबा करना एक कूटनीतिक सफलता है. जिस तरह से अमरीका और उत्तर कोरिया पिछले एक साल से एक-दूसरे के साथ बर्ताव करते आ रहे थे, ये होना नामुमकिन सा लगता था. 
लेकिन ये जोख़िम मून जे-इन और डोनल्ड ट्रंप दोनों का है. 
ये एक स्थिति है जहां दोनों में से कोई भी एक इसका श्रेय नहीं ले सकता, जहां दोनों के पास इससे बाहर आने की भी कोई रणनीति नहीं है. यहां सफलता और विफलता की इतनी परिभाषाएं हैं और बहुत कुछ दांव पर लगा है. 
मून के समर्थक उन्हें बिचौलिये की तरह देखते हैं जिनकी वजह से किम जोंग-उन परमाणु हथियारों को छोड़ने की कम से कम बात तो कर रहे हैं. 
मून ने ही किम के जनवरी के भाषण में मौका खोजा जिसमें उत्तर कोरिया और दक्षिण कोरिया के बीच बातचीत होने की उम्मीद नज़र आ रही थी. इस मौके को उन्होंने जाने नहीं दिया. 
अब लग रहा है कि दोनों देशों के बीच कूटनीति और दौरों के बाद आखिरकार कोई नतीजा आया है. 
योनसेई विश्वविद्यालय के प्रोफेसर जॉन डेलूरी ने बातचीत होने की घोषणा से पहले ही बीबीसी से कहा था, "लोग कह रहे हैं कि उत्तर कोरिया की कोशिशें हैं, लेकिन मुझे लगता है कि दक्षिण कोरिया कोशिश कर रहा है. ये वो चीज़ है जो राष्ट्रपति मून जे-इन चाहते हैं." 
मून जानते थे कि प्योंगयांग दौरे के वक्त उनके प्रतिनिधियों को किम के मुंह से 'परमाणु मुक्त' शब्द निकलवाना ही होगा. उन्हें ये भी पता था कि उनके दो बड़े मंत्रियों के साथ जब किम दिखेंगे तो वो आसानी से अमरीका और जापान के गले नहीं उतरेगा. 
लेकिन ये जोख़िम उठाए जाने के क़ाबिल था. अमरीका किसी भी सूरत में इस मीटिंग के बिना उत्तर कोरिया से बातचीत के लिए तैयार ना होता. मून के प्रतिनिधि वो पाने में कामयाब रहे जो उन्हें चाहिए था. 
दक्षिण कोरिया के नेता मून ईमानदारी से एक बिचौलिए की भूमिका निभाने की कोशिश कर रहे हैं. एक ही वक्त में ट्रंप और किम को संभाल रहे हैं. अपने शब्दों को ध्यान से चुन रहे हैं.
नए साल के अपने भाषण में उन्होंने कहा था कि दोनों कोरिया के बीच बातचीत होने का श्रेय ट्रंप को दिया जाना चाहिए. वो जानते थे कि इससे ट्रंप को खुशी होगी. वो ऐसी भाषा का भी इस्तेमाल कर रहे हैं ताकि एक लोकतांत्रिक देश को बार-बार निश्चिंत कर सकें. बातचीत की घोषणा करते हुए भी उनका बयान ट्रंप की तारीफ़ से भरा हुआ था कि कैसे ट्रंप ने ही सारी स्थिति को संभाला और आखिरकार ये दिन आया. 
उत्तर कोरिया पर प्रतिबंध तो बने रहेंगे जैसा की मून ने पहले कहा था और अब ट्रंप ने भी इसकी पुष्टि कर दी है. 
पर सब जानते हैं कि हमेशा से ऐसा नहीं था. सिर्फ 6 महीने पहले ही ट्रंप वादे कर रहे थे कि अगर उत्तर कोरिया अमरीका को डराने की कोशिश करेगा तो अमरीका ऐसी आग बरसाएगा जो दुनिया ने पहले कभी नहीं देखी होगी. 
सेजोंग संस्थान के प्रोफेसर हकसून पेक का कहना है कि धमकियों का ऐसा स्तर पहले कभी नहीं देखा था. 
वो कहते हैं,"राष्ट्रपति मून परमाणु युद्ध के ख़तरे को लेकर काफ़ी चिंतित थे. किम जोंग-उन भी उसी स्थिति में थे. अमरीकी सांसद लिंडसे ग्राहम जैसे लोगों से सुनने में आ रहा था कि लोगों की जानें जाएंगी. डोनल्ड ट्रंप की अपरंपरागत और अस्थिर राजनीति ने युद्ध को लेकर दोनों कोरियाई नेताओं को चिंता में डाल दिया था."
अमरीका शुरू से ही कहता आया है कि उत्तर कोरिया का परमाणु हथियार छोड़ना ही एकमात्र विकल्प है. अब तक हुई सब ताज्जुब भरी घटनाओं के बावजूद भी कुछ लोगों को लगता है कि किम इन मांगों को मानने के लिए इसलिए तैयार हो जाएंगे ताकि बाद में अगर वे इसमें कामयाब ना भी हो पाएं को फिर ट्रंप के पास क्या विकल्प बचेगा?
तो क्या मून जे-इन और ट्रंप को उत्तर कोरिया ने बातों में फंसाया जिसने पहले भी दुनिया को बेवकूफ़ बनाया है?
फ्लेचर स्कूल ऑफ़ लॉ एंड डिप्लोमेसी के प्रोफेसर ली सुंग-यून कहते हैं,"अमरीका के सामने फिर से कोरियाई प्रायद्वीप को परमाणुविहीन करने और मिसाइल परीक्षण ना करने की बात कहकर किम जोंग-उन प्रतिबंधों पर ढील चाहते हैं, अमरीका की सैन्य कोशिशों को पहले ही टाल देना चाहते हैं और चाहते हैं कि विश्व उत्तर कोरिया को एक जायज़ परमाणु शक्ति की तरह स्वीकार करे." 
ट्रंप की बात की जाए तो ये एक बहुत बड़ा साहसिक और ऐतिहासिक कदम है जो किसी अमरीकी नेता ने विदेश मामलों में उठाया है. 
अगर ये जुआ काम कर गया तो ट्रंप खुद को उत्तर कोरिया का मुद्दा हल करने का श्रेय दे पाएंगे. उनकी सरकार के पास दिखाने के लिए बहुत कम 'उपलब्धियां' हैं जबकि अपने मतदाताओं को बहुत कुछ बदलने का वादा करके वो सत्ता में आए थे. 
ट्रंप को लगता है कि उनकी अधिकतम दबाव वाली रणनीति, चीन को साइडलाइन करने की उनकी कोशिशें और उत्तर कोरिया पर आर्थिक पाबंदी लगाने की योजना काम कर रही है. 
जानकार कहते हैं कि ट्रंप ने अनौपचारिक तौर पर व्हाइट हाउस में कहा था कि उन्हें उम्मीद है कि किम जोंग-उन के प्रस्ताव का श्रेय उन्हें दिया जाएगा. उनके मतदाता तो देंगे ही. 
लेकिन किम से मिलने में एक खतरा है कि ट्रंप ऐसा कर उन्हें बराबर का दर्जा दे देंगे. ये उनकी छवि के लिए घातक भी साबित हो सकता है. मुलाकात के लिए बताए गए समय में कुछ ही दिन रह गए हैं और तब तक का वक्त उस नेता के साथ कूटनीतिक मकसद पूरा करने के लिए कम है जिसे कुछ महीने पहले ही ट्रंप ने 'नाटा रॉकेटमैन' कहा था. 
दक्षिण कोरिया की बुसान यूनिवर्सिटी के प्रोफेसर रॉबर्ट कैली ने ट्वीट किया था -"ट्रंप पढ़ाई नहीं करते हैं. वो अपनी ही स्क्रिप्ट से अलग कहीं पहुंच जाते हैं. मई का मतलब है कि स्टाफ की ज़रूरी तैयारियों के लिए भी वक्त ना के बराबर बचा है."
उत्तर कोरिया ये खेल दशकों से खेल रहा है. ट्रंप अभी इस खेल में नए हैं. उन्हें एक बड़ी जीत दिखाई देगी, लेकिन उनकी सौदेबाज़ी की कला से वो किम जोंग-उन के साथ सौदेबाज़ी नहीं कर पाएंगे. 
मून के लिए ये मामला इतिहास से जुड़ा है और कुछ निजी भी है. 
इससे पहले भी वो 2007 में राष्ट्रपति रोह मू-ह्यून के प्रमुख अधिकारी के तौर पर उत्तर कोरिया के साथ समझौते की कोशिश कर चुके हैं. तब वे किम के पिता किम जोंग-इल से मिले थे. ये आखिरी बार था जब दोनों देशों के नेताओं के बीच शिखर वार्ता हुई थी. उत्तर कोरिया ने तब एक सेटेलाइट लॉंन्च किया था जिसके बाद बातचीत बंद हो गई थी. 
तब तक तकरीबन साढे चार अरब डॉलर की मदद संवाद नीति के तहत उत्तर कोरिया को मिल चुकी थी. आलोचकों का कहना है कि इसी पैसे ने उत्तर कोरिया के लिए हथियार जुटाए थे. 
कोरिया प्रायद्वीपीय फोरम की फेलो ड्यूइअन किम का कहना है कि एक बार फेल हो चुके मून अपना अधूरा काम पूरा करना चाहते हैं. 
"दरअसल, वे अपने पहले के दोनों राष्ट्रपतियों के रास्ते पर ही चल रहे हैं. ये बिल्कुल वो मुद्दा है जिसे वो उठाना चाहेंगे और आगे बढ़ना चाहेंगे."
उत्तर कोरिया से आए एक रिफ्यूजी के बेटे मून को अच्छी तरह पता है कि कोरियाई प्रायद्वीप पर युद्ध का प्रभाव क्या होगा. 1950 में कोरियाई युद्ध की शुरूआत के दौरान उनके माता-पिता हज़ारों शरणार्थियों के साथ यूएन के आपूर्ति जहाज़ में उत्तर कोरिया से भाग कर आए थे. 
अपने चुनाव प्रचार के दौरान उन्होंने पत्रकारों से कहा था, "मेरे पिता कम्युनिज़्म से नफ़रत कर उत्तर कोरिया से भाग कर आए थे. मैं भी उत्तर कोरिया के कम्युनिस्ट सिस्टम से नफ़रत करता हूं. लेकिन इसका मतलब ये नहीं कि मैं उत्तर के लोगों को एक दमनकारी शासन भुगतने दूं. 
राष्ट्रपति मून मानते हैं कि आगे बहुत-सी रूकावटें हैं. वो लोगों की उम्मीदें संभाले हुए हैं और कुछ भी गलत हो सकता है. 
ड्यूइअन किम मानती हैं कि 'ये हो सकता है कि समझौते की प्रक्रिया के आखिर में सब लोग फेल हो जाएं और उत्तर कोरिया फ़ैसला करे कि वो परमाणु हथियार रखेगा. 
"कुछ नहीं पता है. मुझे नहीं लगता कि इसमें कभी कामयाबी मिल सकती है. तमाम आशंकाओं के बावजूद सभी पार्टियों को खुले दिमाग से बातचीत के लिए जाना चाहिए और समझौते के लिए अच्छी कोशिशें करनी चाहिए.
विंटर ओलिंपिक के बाद मून की अप्रूवल रेटिंग में भी इजाफा हुआ था जब उन्होंने उत्तर की महिला हॉकी टीम को दक्षिण की टीम के साथ मिलकर खेलने दिया था. 
इस बात की संभावना है कि वो फेल हो जाएंगे और इसका राजनीतिक तौर पर ख़मियाज़ा उन्हें भुगतना पड़ेगा, लेकिन ये उनके लिए सिर्फ राजनीतिक लाभ की बात नहीं है. उन्होंने पिछले साल टाइम्स पत्रिका को बताया था जब वे राष्ट्रपति पद के उम्मीदवार थे -"अपने परिवार से सिर्फ मेरी मां दक्षिण कोरिया भाग कर आई थीं. वो 90 साल की हैं. उनकी छोटी बहन अब भी उत्तर में रहती हैं. मेरी मां की आखिरी ख़्वाहिश है कि वे उससे मिल पाएं."
एक कम्युनिस्ट देश जिसके इरादों को पढ़ना मुश्किल है, उसके साथ ये बातचीत एक बड़ा जुआ खेलने जैसा है. 
लेकिन अगर वे इसमें कामयाब हो जाते हैं तो परमाणु युद्ध का खतरा कम हो सकता है और उन्हें नोबेल शांति पुरस्कार भी मिल सकता है. 
अगर वे फेल हुए तो फिर से ख़तरनाक राजनीतिक खेल में वापसी.  



चीन-अमरीका के बीच ट्रेड वॉर में किसे मिलेगी जीत?

दुनियाभर के राजनयिक इस बात को स्वीकार करते हैं कि अब मुल्कों के बीच जंग ज़मीन, आसमान और पानी में नहीं बल्कि आर्थिक और व्यापारिक नीतियों के ज़रिए होती है. 
अमरीकी राष्ट्रपति डोनल्ड ट्रंप पर चीन के ख़िलाफ़ इसी तरह की जंग शुरू करने के आरोप लग रहे हैं. अमरीका ने चीन से आने वाले सामान पर बेशुमार टैरिफ़ (शुल्क) लगाने का फ़ैसला किया तो चीन ने भी उसी अंदाज़ में जवाब दिया. 
अमरीका के बारे में कहा जा रहा है कि जो देश दुनियाभर में खुली अर्थव्यवस्था का पैरोकार रहा वो आज संरक्षणवाद की लकीर पकड़ने में लगा है. चीन को लेकर ट्रंप की आर्थिक नीतियों और घोषणाओं को चीनी मीडिया अपने मुल्क के ख़िलाफ़ अमरीका की कारोबारी जंग बता रहा है. 
सोमवार को चीन के सरकारी अख़बार ग्लोबल टाइम्स ने लिखा है चीनी वस्तुओं पर अतिरिक्त शुल्क लगाने की घोषणा से व्यापारिक कलह बढ़ी है और चीन इसका सामना करने के लिए संकल्पबद्ध है. 
ग्लोबल टाइम्स ने लिखा है, ''तीन अप्रैल को अमरीकी ट्रेड रिप्रेजेंटेटिव ने एक लंबी सूची की तस्वीर प्रकाशित की थी. इसमें बताया गया है इन चीनी वस्तुओं पर जल्द 25 फ़ीसदी अतिरिक्त शुल्क लगाया जा सकता है. यह दुनिया की दो सबसे बड़ी अर्थव्यवस्थाओं के बीच जंग की शुरुआत है.'' 
ग्लोबल टाइम्स ने लिखा है, ''अमरीका ने चीन के ख़िलाफ़ जिस कारोबारी जंग की शुरुआत की है वो दूसरे विश्व युद्ध के बाद सबसे बड़ा है. कई लोग अमरीका के इस रुख़ से हैरान हैं. भले अमरीका ने इसे शुरू किया है लेकिन वो गंभीर पशोपेश में है. वॉल स्ट्रीट में इस फ़ैसले का बाद से निराशा है.'' 
अख़बार ने लिखा है, ''अमरीकी नागरिकों के निराश होने के ठोस कारण हैं. जिन्होंने ट्रंप को राष्ट्रपति बनाया उनका जीवन और मुश्किल होने वाला है. ज़ाहिर है ट्रंप के फ़ैसले से चीन में बनी वस्तुओं की क़ीमत बढ़ जाएगी. श्रमिक वर्ग के लिए नौकरी की तलाश मुश्किल हो जाएगी. कई लोग तो बेरोज़गार हो जाएंगे. यहां के किसान वैश्विक बाज़ार में अपना सामान अच्छी क़ीमत पर नहीं बेच पाएंगे.''
ग्लबोल टाइम्स ने लिखा है, ''ट्रेड वॉर ट्रंप प्रशासन की समग्र नीति का हिस्सा है. यह अलगाववाद की नीति है. ट्रंप अपनी घरेलू नीति को विदेश नीति का हिस्सा बनाना चाहते हैं. चीन के साथ अमरीका का ट्रेड वॉर उनके चुनावी नारे की ओर इशारा करता है जिसमें उन्होंने 'अमरीका फ़र्स्ट' का नारा दिया था. वो घरेलू राजनीति में चुनाव जीतने के लिए आर्थिक नीति को दिशा दे रहे हैं." 
इस बीच, चीनी राष्ट्रपति शी जिनपिंग ने शीत युद्ध की मानसिकता से बाज आने की चेतावनी देते हुए खुली अर्थव्यवस्था की वकालत की है. चीनी राष्ट्रपति ने बोआओ फोरम फोर एशिया में बोलते हुए कहा कि चीन में निवेश करने वाले विदेशी फर्मों पर लगने वाले आयात शुल्क में कटौती की जाएगी. हालांकि शी ने अमरीका का नाम नहीं लिया. लेकिन यह स्पष्ट है एक तरफ़ ट्रंप 'अमरीका फ़र्स्ट' नीति की वकालत कर रहे हैं तो दूसरी तरफ़ शी खुली अर्थव्यवस्था की बात कर रहे हैं.
शी ने इस फोरम में कहा, ''लोग आगे बढ़ने या पुराने वक़्त में लौटने में से एक विकल्प को चुनने को लेकर जूझ रहे हैं. आज की दुनिया में शांति और सहयोग के साथ आगे बढ़ेन का विकल्प है और दूसरी तरफ़ शीत युद्ध की मानसिकता अप्रासंगिक हो गई है. हम एक साथ मिलकर काम करेंगे तो इसी में सबकी तरक्की है. 
अमरीका का आरोप है कि चीन अपनी अर्थव्यवस्था को खोलने के वादों से पीछे हट गया है. अमरीका का कहना है कि विदेशी कंपनियों के अपने बाज़ार तक नहीं पहुंचने दे रहा है उन्हें संयुक्त उपक्रम में निवेश करने पर मज़बूर किया जा रहा है. इसके साथ ही अमरीका ने चीन पर बौद्धिक संपदा की चोरी करने का आरोप लगाया है. 
बीबीसी एशिया की बिज़नेस संवाददाता करिश्मा वासवानी का कहना है कि चीनी राष्ट्रपति ख़ुद को वैश्वीकरण के चैंपियन के रूप में पेश कर रहे हैं. जब भी वो वैश्विक मंचों पर बोलते हैं तो वैश्वीकरण की वकालत ज़रूर करते हैं. 
ग्लोबल टाइम्स का कहना है कि ट्रेड वॉर का इस्तेमाल रणनीतिक तौर पर कर रहा है. अख़बार ने लिखा है, ''ट्रंप एक बिज़नेसमैन थे और अब भी बदले नहीं हैं. वो एक राष्ट्रपति से ज़्यादा एक व्यापारी की तरह व्यवहार कर रहे हैं.''   
ट्रंप चीन के साथ ट्रेड डेफिसिट यानी व्यापार घाटे को कम करना चाहता है. राष्ट्रपति बनने से पहले भी ट्रंप चीन पर ग़लत व्यापारिक नीतियां अपनाने का आरोप लगाते रहे हैं.
ट्रंप ने अपने चुनाव प्रचार में अमरीका के व्यापारिक घाटे को ख़त्म करने की बात पुरजोर अंदाज़ में कही थी. वह इस बात को मानते हैं कि ये अमरीका में होने वाले उत्पादन को नुक़सान पहुंचाता है. 
वह कई बार ट्विटर पर इससे निपटने के लिए क़दम उठाए जाने की बात कह चुके हैं. ट्रंप अपने इस क़दम से उत्पादक राज्यों जैसे ओहायो में मतदाताओं को लुभाने की कोशिश भी कर सकते हैं.



#BBCShe: पेंशन के लिए दर-दर भटकती विधवा महिलाएं





फ़ेसबुक कॉन्टैक्ट नंबर ही नहीं आपके निजी मैसेज भी पढ़ता है!

फ़ेसबुक ने आम लोगों की चिंताएं बढ़ा दी है. डेटा लीक मामले के बाद लोग अब ख़ुद से सवाल करने लगे हैं. जैसे कि मैंने फ़ेसबुक के साथ कौन सा डेटा शेयर किया है? क्या मैंने फ़ेसबुक को इसके इस्तेमाल की इजाज़त दी थी या नहीं?
और इससे भी ज़्यादा ये कि क्या मैंने अपने किसी दोस्त का डेटा फ़ेसबुक को उपलब्ध कराया है जो कैलिफोर्निया के किसी सर्वर में सुरक्षित रखा है?
मैं भी ऐसे चिंतित आम लोगों में शामिल हूं, जो इन सवालों से जूझ रहा है. पिछले हफ़्ते के आख़िर में मैंने अपना फ़ेसबुक डेटा डाउनलोड किया. ऐसा करना आसान है. आप सेंटिग में जाइए, उसके बाद 'जनरल अकाउंट सेंटिंग' और फिर 
 पर क्लिक कीजिए. 
एक घंटे बाद एक ई-मेल मिला जिसमें एक लिंक दिया गया था. क्लिक करने पर 675 एमबी का फोल्डर डाउनलोड होने लगा, जिसमें 2007 में मेरे फ़ेसबुक पर आने के बाद का सारा डेटा था. 
शुरुआत में तो कुछ ख़ास ऐसा नहीं दिखा जो परेशान करने वाला था. मुझे लगा था कि मेरे आज तक पोस्ट किए गए सभी फ़ोटो और वीडियो वहां होंगे और टाइमलाइन पर पिछले 10 साल की ज़िंदगी के सभी रोमांचक हिस्से. 
मैंने देखा कि कुछ सालों तक तो हर वो गाना जो मैंने 'स्पॉटीफाई' पर सुना था, वहां पर दिख रहा था. इसका मतलब ये है कि आप फ़ेसबुक के ज़रिए जिस किसी बाहरी ऐप पर क्लिक करते हैं तो आपके बारे में फ़ेसबुक और जानकारी इकट्ठा कर लेता है. 
उसके बाद मैंने 'कॉन्टैक्ट' नाम की फाइल पर क्लिक किया. मैं ये देखकर हैरानी में पड़ गया कि मेरी सारी कॉन्टेक्ट लिस्ट वहीं थी, जिसमें हज़ारों फ़ोन नंबर थे. ऐसा नहीं था कि सिर्फ़ फ़ेसबुक के दोस्तों के ही नंबर वहां थे, ब्लकि दूसरे दोस्तों के भी.
मुझे याद नहीं कि 2007 में फ़ेसबुक पर आने के वक़्त क्या हुआ होगा. उन दिनों अनजाने में मैंने शायद अपनी कॉन्टेक्ट लिस्ट को अपलोड करने की इजाज़त दे दी होगी ताकि देख सकूं कि फ़ेसबुक पर और कौन-कौन है. शायद, मेरी ग़लती थी. 
लेकिन फिर मैंने ध्यान दिया कि लिस्ट में सबसे ऊपर कुछ नंबर थे जो 10 साल पहले फ़ेसबुक मशीन में नहीं शामिल हुए थे क्योंकि मैंने हाल ही में उन्हें कॉनटैक्ट लिस्ट में जोड़ा था. 
विडंबना देखिए कि इसमें पत्रकार कैरोल कैडवॉलाडर का भी नंबर था जिन्होंने कैंब्रिज एनालिटिका और फ़ेसबुक की पूरी कहानी रिपोर्ट की है. 
तो इसका मतलब जैसे ही मैं कोई नया नंबर अपनी फ़ोनबुक में शामिल करता हूं तो वो अपने आप फ़ेसबुक के पास भी चला जाता है. मतलब कंपनी मेरी निगरानी कर रही है.
फ़ेसबुक के डेटा कलेक्शन का ये एक हैरत भरा उदाहरण है. एक यूज़र ने रिपोर्ट किया है कि उसके एंड्रॉयड फ़ोन के सारे टेक्स्ट मेसेज फ़ेसबुक पर स्टोर हो गए थे.
मान लिया कि किसी फ़ेसबुक यूज़र ने अपने डेटा को शेयर करने की इजाज़त दे भी दी लेकिन उसके दोस्तों ने तो नहीं दी जिनके टेक्स्ट मेसेज या फ़ोन नंबर इकट्ठा किए जा रहे हैं. 
अगर उन लोगों ने कभी फ़ेसबुक जॉइन ही नहीं किया या अपना फ़ेसबुक अकाउंट डिलीट भी कर दिया तो भी उनका कुछ डेटा या जानकारी सोशल नेटवर्क पर मौजूद रहेगी ही.
फ़ेसबुक का कहना है कि अपनी कॉन्टैक्ट लिस्ट देना किसी भी मेसेजिंग या सोशल ऐप जॉइन करने की सामान्य प्रक्रिया है और यूज़र्स की इच्छा है कि वे ऐसा करें या ना करें. 
लोगों से पूछा जाता है कि क्या वे अपने फ़ोन के कॉन्टेक्ट अपलोड करने की इजाज़त देना चाहते हैं और ये ऐप शुरू करने की एकदम शुरुआत में बताया जाता है. पहले से दी गई किसी जानकारी को लोग डिलीट भी कर सकते हैं. 
कंपनी का ये कहना सही है कि ये आम बात है. और अगर आपको लगता है कि फ़ेसबुक का आपकी जानकारी इकट्ठा करना ग़लत है तो ऐपल कंपनी के आईक्लाउड का क्या जहां लाखों लोगों ने अपने आई-फ़ोन का डेटा स्टोर कर रखा है और कॉन्टैक्ट भी. 
फ़ेसबुक दावा करता है कि ये अपना डेटा किसी के साथ साझा नहीं करता है. दिक्क़त ये है कि इसका बिज़नेस मॉडल आई-फ़ोन की तरह नहीं है और यूज़र डेटा पर काफ़ी निर्भर करता है. 
लेकिन पिछले हफ़्ते जो डेटा लीक का मामला सामने आया है, उसके बाद य़ूजर्स फ़ेसबुक को संदेह भरी नज़रों से देख रहे हैं. 



धरती पर गिरने वाला है चीन का स्पेस स्टेशन

चीन के बंद पड़े स्पेस स्टेशन का मलबा जल्द ही पृथ्वी पर गिर सकता है. यह कहना है उन वैज्ञानिकों का जो इस स्पेस स्टेशन की निगरानी कर रहे हैं.
द तियांगोंग-1 चीन के महत्वकांक्षी अंतरिक्ष कार्यक्रम का हिस्सा था. इसे चीन के 2022 में अंतरिक्ष में मानव स्टेशन स्थापित करने के लक्ष्य का पहला चरण भी माना जाता है.
इसे साल 2011 में अंतरिक्ष में भेजा गया था और पांच साल बाद इसने अपने मिशन को पूरा कर लिया. इसके बाद यह अनुमान लगाया जा रहा था कि वापस पृथ्वी पर गिर जाएगा.
ये कहां और किस समय गिरेगा, इसका अंदाज़ा लगाना मुश्किल है, क्योंकि अब यह नियंत्रण से बाहर है.
एक नए अनुमान में यह कहा गया है कि इस बंद पड़े स्पेस स्टेशन का मलबा 30 मार्च से दो अप्रैल के बीच धरती पर गिर सकता है.
अधिकतर स्पेस स्टेशन अंतरिक्ष में जल कर नष्ट हो जाते हैं, लेकिन कुछ मलबे अपनी स्थिति में बने रहते हैं, जिसे पृथ्वी पर गिरने का डर होता है.
चीन ने साल 2016 में इस बात की पुष्टि की थी कि उनका द तियांयोंग-1 से संपर्क टूट गया है और वो इसे नियंत्रित करने में सक्षम नहीं है.
द यूरोपियन स्पेस एजेंसी ने कहा है कि पृथ्वी पर इसका मलबा भूमध्य रेखा पर 43 डिग्री उत्तर से 43 डिग्री दक्षिण के बीच गिर सकता है.
एजेंसी द तियांगोंग-1 के बारे में लगातार सूचना देते रही है और इस बार यह अनुमान लगाया है कि इसका मलबा पृथ्वी पर 30 मार्च से दो अप्रैल के बीच वायुमंडल में प्रवेश कर सकता है.
स्टेशन का मलबा धीरे-धीरे पृथ्वी के नजदीक आ रहा है. द ऑस्ट्रेलियन सेंटर फोर स्पेश इंजीनियरिंग रिसर्च के उप निदेशक डॉ. एलियास अबाउटेनियस ने बीबीसी से कहा, "जैसे ही यह पृथ्वी के 100 किलोमीटर के नजदीक आएगा, यह गर्म होने लगेगा."
वो आगे कहते हैं कि अधिकतर स्पेश स्टेशन इस तरह जल कर नष्ट हो जाते हैं और "यह कहना मुश्किल है कि स्पेश स्टेशन का कौन सा हिस्सा बचेगा क्योंकि चीन ने इसके स्वरूप के बारे में दुनिया को नहीं बताया है."
डॉ. एलियाश कहते हैं कि अगर यह आबादी वाले इलाक़े में रात के समय जल कर नष्ट होता है इसे तारे की तरह देखा जा सकेगा.
बिलकुल नहीं. वातावरण से गुजरते ही 8.5 टन का अधिकांश हिस्सा नष्ट हो जाएगा. हो सकता है कि स्पेस स्टेशन का कुछ हिस्सा, जैसे फ्यूल टैंक या रॉकेट इंजन पूरी तरह नहीं जले.
अगर ये बच भी जाते हैं तो इससे जानमाल की हानि होगी, इसकी आशंका कम है.
द यूरोपियन स्पेश एजेंसी के प्रमुख होलगर क्रैग ने कहा, "मेरा अनुमान यह है कि इससे क्षति की आशंका वैसी ही है जैसे बिजली के गिरने से होता है. बिजली के गिरने से नुक़सान की आशंका बहुत कम ही होती है."
डॉ. एलियाश कहते हैं कि अधिकतर मलबा पृथ्वी की तरफ़ आते हैं और यह समुद्री या आबादी वाले इलाक़ों से दूर जल कर राख हो जाते हैं.
स्पेस स्टेशन और क्राफ्ट से संचार कायम होता है तो इसे मन मुताबिक जगह पर गिराया जा सकता है.
इसे दक्षिण प्रशांत महासागर में ऑस्ट्रेलिया, न्यूजीलैंड और दक्षिण अमरीका के बीच गिराया जाता है. इस 1500 वर्ग किलोमीटर के इलाक़े को स्पेस क्राफ्ट और सैटेलाइट का क़ब्रिस्तान कहते हैं.
चीन ने साल 2001 में अंतरिक्ष में जहाज भेजना शुरू किया और परीक्षण के लिए जानवरों को इसमें भेजा. इसके बाद 2003 में चीनी वैज्ञानिक अंतरिक्ष पहुंचे.
सोवियत संघ और अमरीका के बाद चीन ऐसा करने वाला तीसरा देश था.
साल 2011 में  द तियांगोंग-1 के साथ चीन का स्पेस स्टेशन कार्यक्रम की शुरुआत हुई. एक छोटा स्पेस स्टेशन वैज्ञानिकों को कुछ दिनों के लिए अंतरिक्ष ले जाने में सक्षम था.
इसके बाद 2012 में चीन की पहली महिला यात्री लियू यांग अंतरिक्ष गईं.
इसने तय समय के दो साल बाद मार्च 2016 में काम करना बंद कर दिया. फिलहाल द तियांगोंग 2 अंतरिक्ष में काम कर रहा है और 2022 तक चीन इसका तीसरा संस्करण अंतरिक्ष में भेजेगा, जिसमें वैज्ञानिक रह सकेंगे.



पीएम मोदी के बताए आंकड़ों का हिसाब कितना सही





क्या होगा अमरीका का जवाब





हर नौ मिनट में ही क्यों रिपीट होता है अलार्म?

हर सुबह जब अलार्म बजता है तो आप उसे बंद कर देते हैं और सोचते हैं कि बस 'दस मिनट और'. आपको शायद नहीं पता कि वो दस मिनट नहीं बल्कि नौ मिनट होते हैं.
लेकिन नौ मिनट क्यों? इसका जवाब जानने के लिए हमें पिछले वक्त में जाना होगा, जब स्नूज़ बटन का आविष्कार किया गया था. स्नूज़ बटन की मदद से हम अलार्म को कुछ देर के लिए आगे बढ़ा सकते हैं. इस बटन का आविष्कार 50 के दशक में हुआ था. 
जब बटन का आविष्कार हुआ था तब घड़ी के गियर की साइकल 10 मिनट की थी.
लेकिन स्नूज़ बटन के लिए गियर जोड़ने की वजह से दूसरे पुरजों का तालमेन ना बिगड़े इसके लिए विशेषज्ञों ने सलाह दी कि स्नूज़ गियर की साइकल 10 मिनट से ज्यादा या कम कर दी जाए.
आखिर में निर्माताओं ने इसे नौ मिनट करने का फैसला लिया. 
हालांकि ये साफ नहीं है कि विशेषज्ञों ने नौ मिनट समय रखने का फैसला क्यों लिया. कुछ विशेषज्ञों का तर्क है कि 10 मिनट के बाद आप गहरी निंद में चले जाते हैं, ऐसे में अगर अलार्म दोबारा नहीं बजता तो आप शायद उठ नहीं पाएंगे.
इसका एक मनोवैज्ञानिक पहलू भी बताया जाता है. कहा जाता है जो लोग अलार्म घड़ी का इस्तेमाल करते हैं उन्हें लगता है कि इसे स्नूज़ करने से वो कुछ देर और सो भी लेंगे और उनके समय की पाबंदी भी टूटेगी नहीं. यानी वो कुछ मिनटों में उठकर अपने काम पर निकल जाएंगे. 
आप अलार्म बजने के कुछ समय बाद उठकर उसे आगे बढ़ाने के लिए बटन दबाते हैं. अलार्म बनाने वाले इंजीनियर्स का मानना है कि नींद में लोगों को कुछ पलों के अंतर का पता नहीं चलता. इसलिए उन्हें लगता है कि वे 10 मिनट के लिए अलार्म को आगे बढ़ा रहे हैं, जबकि वो होता नौ मिनट है. 
डिजिटल घड़ी में भी अलार्म को 10 मिनट के बजाए 9 मिनट आगे बढ़ाना आसान था, क्योंकि गिनती एक ही संख्या में की जा सकती है. 
बाद में जब स्मार्टफोन आए, तब स्नूज़ एप्लीकेशन बनाने वाले इंजीनियर्स ने इसकी साइकल को 9 मिनट ही रखा. इसे नौ मिनट रखने की वजह थी कि ये समय सीमा स्टैंडर्ड बन चुकी थी, वो चाहते तो इसे बदल भी सकते थे.
ज़्यादातर लोग अक्सर अलार्म बजने पर उसे बंद कर दोबारा सोने के आदी होते हैं. लेकिन जानकारों के मुताबिक स्नूज़ का बटन नींद खोलने का काम करता है. वो और ज़्यादा सोने का मौक़ा नहीं देता बल्कि इंसान को जगाने का काम करता है.
स्नूज़ बटन दबाकर हम अपने सोने की साइकल को बार-बार रिसेट करते हैं. इससे भ्रम तो होता ही है, साथ ही नींद ना आने की समस्या भी हो जाती है. 
जब हम दूसरी और फिर तीसरी बार अलार्म को आगे बढ़ाते हैं तो इससे नींद पूरी होने के बजाए कई बार थकान जैसा महसूस होता है.
इसलिए विशेषज्ञ मानते हैं कि आपको तब का ही अलार्म लगाना चाहिए जब आप असल में उठना चाहते हैं.



इस्लाम छोड़कर लिंगायत बनने वाले 'टीपू सुल्तान'





एक चैंपियन बॉक्सर - जो अखाड़े के बाहर भी करती रही एक मक़सद के लिए लड़ाई





BBC SPECIAL: इसे मुसलमानों को निशाना बनाने का सुनियोजित अभियान मानने की 9 वजहें

देश के दसियों शहरों में चुन-चुन कर दुकानों में आग लगाने और तोड़फोड़ की घटनाओं में बहुत सारी बातें ऐसी हैं जो सब जगह एक जैसी हैं.  
पिछले कुछ दिनों में बिहार और बंगाल में हिंसा और तनाव की लगभग दस घटनाएँ हुईं, इन सभी घटनाओं में एक ख़ास तरह का पैटर्न दिखता है. यही वजह है कि इन्हें स्थानीय कारणों से ख़ुद-ब-ख़ुद शुरू हुआ बवाल मानना मुश्किल है.
सभी जगह बवाल की शुरुआत से लेकर अंजाम तक एक जैसा है, हिंसा करने वाले और उसके शिकार भी सभी शहरों में एक जैसे ही हैं. कहने का मतलब ये है कि इस तरह की हिंसा और आगज़नी बिना सुनियोजित, संगठित और नियंत्रित हुए मुमकिन नहीं है.
बीबीसी के दो संवाददाताओं 
 और 
 ने बिहार और बंगाल के उन शहरों का दौरा किया जहाँ रामनवमी के जुलूस के बाद हिंसा हुई और बीसियों दुकानों को आग के हवाले कर दिया गया.
इन सभी मामलों में 9 ऐसी बातें हैं जो हर जगह कमोबेश एक जैसी हैं जिससे ये लगता है कि यह एक साज़िश है, न कि अलग-अलग शहरों में हुई छिटपुट हिंसा की घटनाएँ.
बिहार में सांप्रदायिक तनाव और मुसलमानों के ख़िलाफ़ हमले का सिलसिला पिछले महीने 17 मार्च से शुरू हुआ था. 17 मार्च को केंद्रीय मंत्री अश्विनी चौबे के बेटे अर्जित चौबे ने भागलपुर में 
 निकाली थी.
इसके बाद रामनवमी तक औरंगाबाद, समस्तीपुर के रोसड़ा और नवादा जैसे शहर सांप्रदायिक नफ़रत की चपेट में आए. सभी शहरों में रामनवमी के उग्र जुलूस निकाले गए. जुलूस में बाइक सवार युवा और माथे पर भगवा परचम अनिवार्य रूप से थे. इसके साथ ही मोटरसाइकिल में भगवा झंडे भी बंधे थे. 
अपवाद के तौर पर 
 नहीं थी, लेकिन इसमें शामिल लोग काफ़ी उग्र थे और हाथों में भगवा झंडे थे. हिंदू नववर्ष का जुलूस एक नया आविष्कार है. रामनवमी का जुलूस भी कई शहरों में अब से पहले कभी नहीं निकलता था. 
पिछले साल यूपी  के सहारनपुर में तो राणा प्रताप जयंती के नाम पर जुलूस निकाला गया था जिसके बाद दलितों को हिंसा का निशाना बनाया गया, मेवाड़ के राणा प्रताप की जयंती का जुलूस सहारनपुर में बिल्कुल नई चीज़ थी. 
सभी शहरों में जुलूस के आयोजक एक जैसे विचारों वाले संगठन थे. इनके नाम भले अलग थे लेकिन सत्ताधारी बीजेपी के अलावा, आरएसएस और बजरंग दल के तार इनसे जुड़ते हैं. औरंगाबाद और रोसड़ा में तो बीजेपी और बजरंग दल के नेता सीधे तौर पर शामिल थे. 
 में शहर के बीजेपी सांसद सुशील सिंह, बीजेपी के पूर्व विधायक रामाधार सिंह और हिन्दू युवा वाहिनी के नेता अनिल सिंह शामिल थे. अनिल सिंह को गिरफ़्तार भी किया गया है. 
रोसड़ा में भी बीजेपी और बजरंग दल के नेताओं के ख़िलाफ़ एफ़आईआर दर्ज की गई है. भागलपुर में तो केंद्रीय मंत्री अश्विनी चौबे के बेटे ही शामिल थे. 
इस दौरान कुछ नए हिन्दुवादी संगठनों का भी जन्म हुआ और इन्होंने जुलूस में बढ़चढ़कर हिस्सा लिया. भागलपुर में 'भगवा क्रांति' और औरंगाबाद में 'सवर्ण क्रांति' मोर्चा का जन्म हुआ. सांप्रदायिक झड़प के बाद इन दोनों संगठनों के नेता मिलने और बात करने को तैयार नहीं हुए. 
इसके साथ ही पश्चिम बंगाल आसनसोल में भी रामनवमी के जुलूस को बीजेपी का समर्थन हासिल था. आसनसोल में हिन्दुओं की भी दुकानों और घरों में आग लगाई गई. हालांकि यहां भी रामलीला के जुलूस के दौरान ही सांप्रदायिक तनाव फैला. यहां से हिन्दू भी अपने घर छोड़कर भागने पर मजबूर हुए. 
सभी शहरों में मुस्लिमों की घनी आबादी वाले इलाक़ों में जाने की जिद की गई. नवादा में रामनवमी से पहले ज़िला प्रशासन से शहर के धार्मिक नेताओं को बुलाकर एक शांति बैठक कराई और उसमें प्रस्ताव रखा कि जुलूस के दौरान मुस्लिम इलाक़ों में 'पाकिस्तान मुर्दाबाद' के नारे से परहेज किया जाए तो बीजेपी ने इस पर कड़ी आपत्ति जताई. 
यहाँ तक कि नवादा के सांसद और केंद्रीय मंत्री गिरिराज सिंह ने कहा कि "पाकिस्तान मुर्दाबाद का नारा भारत में नहीं लगेगा तो कहां लगेगा"? औरंगाबाद, रोसड़ा और भागलपुर और आसनसोल में भी ऐसा ही हुआ. स्थानीय लोगों का कहना है कि जुलूस का रूट जानबूझकर घनी आबादी वाला मुस्लिम इलाक़ा चुना गया. 
हालांकि 
 में मुस्लिम इलाक़ों में रह रहे हिंदु परिवार भी चपेट में आ गए और हिंदुओं को भी अपना घर छोड़कर बाहरी इलाक़ों में शरण लेना पड़ा.  
बिहार में सांप्रदायिक तनाव की एक ख़ास बात यह भी थी कि यह लगभग एकतरफ़ा था. रोसड़ा में मस्जिदों पर हमले को लेकर समस्तीपुर ज़िला बीजेपी प्रमुख रामसुमिरन सिंह ने बीबीसी से कहा कि इसे दंगा नहीं कह सकते क्योंकि इसमें मुसलमान शामिल नहीं थे. 
एक बात यह भी ख़ास थी कि सभी शहरों में पांच से छह घंटों के भीतर हालात पर काबू पा लिए गए. इस मामले में नवादा अपवाद था क्योंकि यहां पत्थरबाजी दोनों तरफ़ से हुई थी. 
जहां-जहां भी जुलूस निकाले गए वहां मुसलमानों को 'पाकिस्तानी' कहा गया, नारों के साथ डीजे बजाए गए. 'जब-जब हिन्दू जागा है तब-तब मुस्लिम भागा है' जैसे नारे लगाए जा रहे थे. औरंगाबाद और रोसड़ा में तो हिंदू प्रत्यक्षदर्शियों ने बीबीसी को बताया कि किस तरह मुसलमानों को नारों से भड़काने की कोशिश की गई. 
औरंगबाद में क़ब्रिस्तान में भगवा झंडे लगा दिए गए तो रोसड़ा की तीन मस्जिदों में तोड़फोड़ के साथ भगवा झंडे लगा दिए गए. सभी जुलूसों में एक ही कैसेट का इस्तेमाल किया गया. 
 पाशा से बात करते हुए आसनसोल में विश्व हिंदू परिषद के नेता राजेश गुप्ता ने माना था कि रामनवमी के जुलूस में उन्होंने गाने बजाए थे.
उन्होंने कहा, "हां, हमने गाने बजाए. वो सभी गाने पाकिस्तान विरोधी गाने थे. लेकिन उनमें से किसी में भी भड़काऊ नारे नहीं थे."
लेकिन जब उनसे पूछा गया कि रामनवमी और पाकिस्तान विरोधी गानों का क्या मेल है? तो उन्होंने कहा, "हम अपनी देशभक्ति और राष्ट्रवादी सोच को ज़ाहिर करने के लिए कोई भी मौक़ा खाली नहीं जाने देना चाहते. अगर भारत में पाकिस्तान विरोधी गाने नहीं बजेंगे, तो फिर कहाँ बजेंगे."
आरएसएस और बीजेपी के नेताओं ने मुसलमानों के ख़िलाफ़ हमले को 'क्रिया की प्रतिक्रिया' बताया. बिहार बीजेपी प्रदेश महामंत्री राजेंद्र सिंह ने बीबीसी से कहा कि मुसलमानों के ख़िलाफ़ हिंसा 'क्रिया की प्रतिक्रिया है'. 
वहीं 
 सुरेंद्र किशोर सिंह ने भी यही बात कही. औरंगाबाद, रोसड़ा और भागलपुर में जुलूस के दौरान अफ़वाह फैली कि मुसलमानों ने चप्पल या पत्थर फेंके हैं. पत्थर या चप्पल फेंके जाने को क्रिया माना गया हालाँकि अभी तक कोई जांच इस मुकाम पर नहीं पहुंची है कि पत्थर या चप्पल किसी ख़ास समुदाय की ओर से फेंके गए. 
इन शहरों में कोई व्यापक हिंसा नहीं की गई जिनसे किसी की जान चली जाए. लोगों की जीविका पर हमला बोला गया. औरंगाबाद में जुलूस के बाद हिंसा में 30 दुकानें जला दी गईं. इन 30 दुकानों में 29 मुसलमानों की थीं. ज़ाहिर है मुसलमानों की दुकान को जानबूझकर निशाना बनाया गया. 
औरंगाबाद ज़िला प्रशासन का भी कहना है लगभग दुकानें मुसलमानों की होने से ऐसा प्रतीत होता है कि दुकानों में आग लगाने वालों को पता था कि कौन सी दुकान हिन्दू की है और कौन सी मुसलमान की. औरंगाबाद में हिन्दू युवा वाहिनी के नेता अनिल सिंह के घर में भी मुसलमानों की दुकानें थीं लेकिन वो सुरक्षित रहीं. 
इन घटनाओं में किसी की जान नहीं गई, लेकिन उनकी जीविका को इस तरह बर्बाद किया गया कि आने वाले लंबे वक़्त तक उन पर इसका गहरा असर रहेगा. 
भीड़ में कौन लोग शामिल थे इसे लेकर भी स्थानीय लोगों और प्रशासन का मिलाजुला आकलन है. औरंगाबाद के मुसलमानों का कहना है कि तोड़फोड़ में शामिल ज़्यादातर लोग बाहरी थे. दूसरी तरफ़ भागलपुर और नवादा की भीड़ को स्थानीय बताया जा रहा है. 
औरंगाबाद के डीएम राहुल रंजन माहिवाल ने कहा कि तोड़फोड़ में दूसरे राज्य के लोग भी शामिल थे. रोसड़ा के लोगों का कहना है कि भीड़ में स्थानीय और बाहरी दोनों लोग शामिल थे.  
प्रशासन की भूमिका अपवादों को छोड़कर बेबस दर्शक की ही रही है. औरंगाबाद में 26 मार्च के जुलूस में मस्जिद में चप्पल फेंके जाने, क़ब्रिस्तान में झंडे गाड़ने और मुसलमानों के ख़िलाफ़ अपमानजनक नारे लगाए जाने के वाक़ये सामने आए. 
इतना सब होने इसके बावजूद अगले दिन 27 मार्च को मुस्लिम इलाकों में जुलूस जाने की अनुमति दी गई. प्रशासन से पूछा तो उनका कहना था कि लिखित वादा किया गया था कि अब कुछ नहीं होगा इसलिए अनुमति दी गई. 
नवादा में प्रशासन ने मुस्लिम इलाक़ों में नारा लगाने से परहेज करने का प्रस्ताव रखा तो बीजेपी ने ख़ारिज कर दिया. भागलपुर, रोसड़ा और आसनसोल में भी प्रशासन ने भीड़ के सामने ख़ुद को बेबस पाया. 
हालांकि नवादा, भागलपुर और रोसड़ा में मुसलमानों का कहना है कि प्रशासन सतर्क न होता तो परिणाम और घातक हो सकते थे. वहीं औरंगाबाद के पीड़ितों का कहना है कि प्रशासन की नाक तले शहर जलता रहा.
बिहार में जिन शहरों में सांप्रदायिक नफ़रत फैली वहां प्रशासन ने सबसे पहले इंटरनेट को कुछ दिनों के लिए बंद कर दिया. सोशल मीडिया पर तेजी से अफ़वाहें फैलाई गईं. औरंगाबाद में व्हॉट्सऐप पर अफ़वाह फैलाई गई कि मुसलमानों ने चार दलित हिन्दुओं की हत्या कर दी है. 
इसके साथ ही रामनवमी को लेकर यह अफ़वाह फैलाई गई कि मुसमलमानों ने जुलूस पर हमला किया है. 
 पर बड़े दंगे की अफ़वाह फैला दी गई जिससे लोग अपना घर-बार छोड़कर भागने लगे. 
इन घटनाओं के ज़रिए मुसलमानों में डर पैदा किया गया. औरंगाबाद में इमरोज़ नाम के व्यक्ति के जूते के शोरूम को दंगाइयों ने जलाकर ख़ाक कर दिया था. उन्होंने खाड़ी के देशों से पैसे कमाकर बिज़नेस शुरू किया था. 
अब उन्होंने फ़ैसला किया है वो इस देश में कोई बिज़नेस नहीं करेंगे. वो अपने परिवार के साथ हॉन्गकॉन्ग जाने की तैयारी कर रहे हैं. और शहरों के मुसलमानों का भी कहना है कि वो अपना बिज़नेस समेटने की तैयारी कर रहे हैं. दूसरी तरफ़ इस हिंसा में शामिल हिन्दू युवाओं को लगता है कि यह उनकी विजय है. 
यादव नाम के एक युवा ने तनकर कहा कि वो 'ईंट फेंकेंगे तो उसका ऐसा ही जवाब दिया जाएगा.'  
दिल्ली यूनिवर्सिटी में सोशल साइंस के प्रोफ़ेसर सतीश देशपांडे का कहना है कि सांप्रदायिक नफ़रतों के जितने वाक़ये हैं उनका पैटर्न एक समान इसलिए है क्योंकि इनका उद्देश्य एक है. 
देशपांडे ने कहा, ''मुसलमानों के ख़िलाफ़ नफ़रत एक राजनीतिक क़दम है, लेकिन इसे मिलने वाले सामाजिक समर्थन के दायरे को बढ़ाने की कोशिश की जा रही है. मुसलमानों के ख़िलाफ़ नफ़रत को ज़्यादा से ज़्यादा समर्थन पाने के लिए प्रयास किए जा रहे हैं. किसी भी सांप्रदायिक घटना को संरक्षण मिलता है तो समाज के पूर्वाग्रह भी खुलकर सामने आते हैं. मुसलमानों के ख़िलाफ़ हिंसा अब स्वीकार्य बन रही है जबकि दलितों के ख़िलाफ़ हिंसा की जो स्वीकार्यता है उसे दबाने की कोशिश की जाती है.'' 
देशपांडे कहते हैं, ''दंगों में जब किसी संगठन की संलिप्तता होती है तो चुने हुए तौर-तरीक़े अपनाए जाते हैं. भारत की राजनीति में इस तरह की हिंसा को स्थायी रूप देने कोशिश की जा रही है. अब खुलेआम दंगा-फसाद करने की ज़रूरत नहीं है. अब कोशिश है कि बिना कोई असाधारण घटना घटे ही आतंक पैदा कर दिया जाए. उस समुदाय को इतना झुकाया जाए कि बिल्कुल बेबस हो जाए.'' 



ऑफिस में उत्पीड़न की शिकायत सुनेगा 'चैटबॉट'!

किसी भी ऑफ़िस में कर्मचारियों के साथ भेदभाव और उत्पीड़न सामान्य बात है.
शायद ही कोई दफ़्तर होगा, जहाँ लोगों को ये शिकायत न हो. कर्मचारियों के प्रति बॉस की पसंद-नापसंद इन दो बुराइयों को जन्म देती है और इसे भुगतना मातहत को ही पड़ता है.
महिला कर्मचारी इसका सबसे ज़्यादा शिकार होती हैं.
हालांकि किसी भी कर्मचारी की शिकायत सुनने के लिए हर ऑफ़िस में एचआर यानी ह्यूमन रिसोर्सस डिपार्टमेंट होता है. लेकिन वहां से पीड़ित को इंसाफ़ मिलेगा, इसकी कोई गारंटी नहीं होती.
हो सकता है अगर आप शिकायत लेकर जाएं भी तो लंबी सुनवाई के बाद समझौते का सुझाव दिया जाए. या आपको ही मुजरिम ठहरा दिया जाए.
ज़रूरी नहीं है कि आपके साथ पीड़ित जैसा बर्ताव हो. शायद इसीलिए बहुत सी महिला कर्मचारी उत्पीड़न सहती रहती हैं. पीड़ितों की इस फ़ेहरिस्त में मर्द भी शामिल हैं.
लेकिन अब उत्पीड़न और भेदभाव के शिकार कामकाजी लोगों की मुश्किल आसान करने के लिए एक तकनीक की मदद ली जा रही है.
अमरीका में फ़रवरी महीने में ही एक कंप्यूटर प्रोग्राम लॉन्च किया गया है, जहां पीड़ित अपनी आपबीती सुना सकते हैं. इसे 'चैटबॉट' कहते हैं. 'चैट' यानी बातचीत और 'बॉट' शब्द रोबोट से लिया गया है.
यानी ये ऐसा प्रोग्राम है जहां पीड़ित से बातचीत के बाद परेशानी का हल निकाला जा सकता है. रिसर्चरों ने चैटबॉट को 'स्पॉट' नाम दिया है.
मिसाल के लिए अगर कोई अपने ऑफिस में शारीरिक शोषण का शिकार है, तो वो चैटबॉट की मदद ले सकता है. चैटबॉट उससे कुछ सटीक सवाल पूछेगा, जैसे दिन, तारीख़. महीना, समय वग़ैरह.
मिलान के बाद वो इस बात की तस्दीक़ करेगा कि शिकायत वाजिब है या झूठी.
शिकायत सही पाए जाने पर, वो मशीन कार्रवाई की सिफ़ारिश कर देगी. 
चैटबॉट से सलाह लेने के लिए ज़रूरी नहीं कि आप ऑफिस के कंप्यूटर पर ही लॉग इन करें. निजी कंप्यूटर के ज़रिए भी इन मशीनी एच आर कर्मचारियों की मदद ली जा सकती है.
शिकायत करने वाले के पास अपने पक्ष में अगर कोई सबूत है, तो वो भी पेश किया जा सकता है. मिसाल के लिए अगर कोई आपत्तिजनक मैसेज, ई-मेल या तस्वीर है, तो चैटबॉट पर उसे अपलोड किया जा सकता है.
अगर पीड़ित किसी गवाह का ज़िक्र करता है, तो चैटबॉट गवाह से भी डिटेल रिपोर्ट अपलोड करने को कहेगा.
चैटबॉट आवाज़ के ज़रिए कुछ सवाल करेगा और उनके जवाब अपनी मेमोरी में प्रॉसेस करके पीडीएफ़ फ़ाइल की शक्ल में एक व्यापक रिपोर्ट तैयार करेगा.
इस रिपोर्ट में चैटबॉट कुछ सुझाव देगा. साथ ही क़ानूनी लड़ाई का तरीक़ा भी सुझाएगा. 
दफ़्तरों में और कामकाजी जगहों पर अक्सर कर्मचारियों का उत्पीड़न होता है. चूंकि सभी पीड़ित अपनी शिकायत दर्ज नहीं कराते. इसीलिए सही आंकड़े मौजूद नहीं हैं.
लेकिन बीबीसी ने क़रीब दो हज़ार महिला कर्मचारियों पर एक रिसर्च की है. इससे पता चलता है कि महिलाएं सबसे ज़्यादा भेदभाव और उत्पीड़न का शिकार होती हैं.
हालांकि इस समस्या से निपटने के लिए क़ानून हैं. लेकिन कानूनी लड़ाई लंबी खिंचती है. वक़्त और पैसा दोनों की दरकार होती है.
लिहाज़ा पीड़ितों को ऐसा मंच मुहैया कराने की ज़रूरत है, जहां वो बिना किसी ख़ौफ़ के अपनी आवाज़ उठा सकें. 
इस काम में चैटबॉट यानी स्पॉट कारगर साबित हो सकता है.
'स्पॉट' को ज़्यादा एडवांस बनाने की कोशिश भी की जा रही है. इस कंप्यूटर प्रोग्राम पर काम करने वालों का कहना है कि इसमें शिकायतकर्ता की दिमाग़ी हालत समझने और याद रखने के लिए नया ऐप शामिल किया जा रहा है.
शिकायत के आधार पर चैटबॉट जो भी रिपोर्ट तैयार करेगा उसे पूरी तरह से गोपनीय रखा जाएगा.
पीड़ित के साथ अगर कई बार भेदभाव या उत्पीड़न हुआ है तो वो हर बार का लेखाजोखा चैटबॉट पर रिकॉर्ड करा सकता है. ये ज़रूरी नहीं कि हर घटनाओं की तफ़्सील पीड़ित को याद रहे.
लेकिन चैटबॉट सारी डिटेल का रिकॉर्ड अपने पास रखेगा. इन घटनाओं की रौशनी में वो पीड़ित कर्मचारी को बेहतर मशविरा भी देगा.
मी टू और टाइम्स-अप जैसी मुहिम के दौर में बहुत से कारोबार में लगी कंपनियां ऐसे शोषण, उत्पीड़न और भेदभाव जैसी शिकायतों से पार पाने के तरीक़ों पर काम करने की सोच रहे हैं.
सबको बराबर का हक़ और इंसाफ़ की बात कही जारी है. इसके बावजूद बहुत सी अड़चनें हैं जिनके चलते पीड़ित शिकायत करने के लिए सामने आने से कतराते हैं.
दरअसल लोग जानते ही नहीं कि वो अपनी आवाज़ उठाएं कैसे. बहुत से कर्मचारियों को तो अपनी कंपनी एचआर पॉलिसी तक की पूरी जानकारी नहीं होती.
अगर सालाना एप्रेज़ल में किसी कर्मचारी के साथ भेदभाव होता है, तो भी वो ख़ामोश रहता है. वो एचआर डिपार्टमेंट में जाकर अपनी बात ही नहीं रखता. इसकी एक बड़ी वजह है अविश्वास.
पीड़ित के मन में ये डर बना रहता है कि अगर उसने आवाज़ उठाई तो इसका बदला किसी भी सूरत में उससे लिया जा सकता है.
इसी तरह जिन लड़कियों का शारीरिक शोषण होता है, वो भी अपनी आवाज़ तब ही उठाती हैं जब पानी सिर से ऊपर चला जाता है.
उनके मन में भी डर होता है कि शिकायत होने पर कहीं उनके साथ और ज़्यादती ना शुरू हो जाए या उन्हें अलग-थलग ना कर दिया जाए. वो खामोशी से उत्पीड़न सहती रहती हैं. जिसका सेहत पर बुरा असर पड़ता है. काम में भी उसकी झलक मिलने लगती है.
एक रिसर्च में पाया गया है कि जिन महिलाओं की शिकायत का सही निपटारा किया गया वो ज़्यादा तनावमुक्त नज़र आईं. उनकी सेहत भी ठीक थी.
चैटबॉट बनाने वाले इसके बहुत से फ़ायदे गिनाते हैं. कुछ हद तक ये फ़ायदेमंद है भी. लेकिन अच्छाई के साथ इसमें कुछ कमियां भी हैं. जानकार मानते हैं कि स्काइप या मैसेंजर के ज़रिए भले ही पीड़ित से सवाल जवाब किए जाते हैं.
लेकिन इस इंटरव्यू के नतीजे बिल्कुल सही होंगे कहना मुश्किल है. जब दो इंसानों के बीच बातचीत होती है तो बहुत सी वो बातें भी निकल कर सामने आती हैं जो मशीन के साथ सवाल-जवाब यानी चैटबॉट के इंटरव्यू में शायद सामने नहीं आ सकतीं.
बहरहाल चैटबॉट की ख़ूबियों को पूरी तरह नकारा नहीं जा सकता. इससे बहुत से पीड़ितों को आपबीती सुनाने का मौक़ा मिला है.
चैटबॉट को और असरदार बनाने की कोशिशें अभी जारी हैं. कुछ कंपनियां जो अपने यहां बेहतर वर्किंग माहौल बनाने की ख़्वाहिशमंद हैं, वो भी इस प्रोग्राम को अपग्रेड करने में अपना सहयोग कर रही है.
उम्मीद की जा सकती है कि आने वाले समय में ये कंप्यूटर प्रोग्राम बहुत से परेशान हाल कामगारों का हमदर्द साबित होगा.



कार्टून: भाजपा को कांग्रेस का मैसेज

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



ज़करबर्ग से ज़िरह





कठुआ रेप केस में पुलिस जाँच को लेकर प्रदर्शन

जम्मू और कश्मीर के कठुआ ज़िले में एक नाबालिग बच्ची के साथ हुए रेप और हत्या का मामला राज्य में लगातार तूल पकड़ता जा रहा है. 
कठुआ के हीरानगर तहसील के रसाना गाँव में इसी साल जनवरी में एक आठ साल की बच्ची का अपहरण कर उसके साथ रेप किया गया और बाद में हत्या कर दी गई थी. 
इसी मामले में सीबीआई जांच की मांग पर अड़े जम्मू और कश्मीर हाई कोर्ट बार एसोसिएशन की जम्मू शाखा के नेतृत्व में लगभग एक दर्जन से ज्यादा राजनीतिक और धार्मिक संगठनों ने बुधवार को जम्मू और आस-पास के इलाकों में एक दिन का बंद रखा था.   
बार एसोसिएशन ने राज्य सरकार पर दबाव बनाने के लिए उन मांगों को भी शामिल किया था जिन पर लंबे समय से राज्य की गठबंधन सरकार के घटक दलों के बीच खींचतान चल रही है. 
इन में रोहिंग्या मुसलमानों को जम्मू क्षेत्र से बाहर भेजने की मांग सबसे मुखर रूप से उभर कर सामने आई है.
पूरे जम्मू क्षेत्र में बुधवार को बंद के दौरान आम जीवन अस्तव्यस्त रहा और अधिकतर शिक्षा संस्थान बंद रहे. वहीं, सार्वजनिक यातायात बंद रहने की वजह से ज़िंदगी की रफ़्तार एक दिन के लिए थम सी गई. 
मामले की गंभीरता को देखते हुए राज्य सरकार ने सुरक्षा के पुख्ता इंतज़ाम किए थे और भारी तादाद में सुरक्षा बल तैनात किए गए थे. 
बंद के समर्थन में उतरे विभिन्न सियासी दलों के नेता, कार्यकर्ता और वकीलों ने एक तिरंगा रैली निकाली और रोहिंग्या को शहर से बाहर करने की मांग दोहराई !
जम्मू में तैनात एडिशनल डिप्टी कमिश्नर अरुण मन्हास ने बीबीसी हिंदी को बताया बंद पूरी तरह से शांति पूर्वक रहा और कहीं से भी किसी प्रकार की अप्रिय घटना की सूचना प्राप्त नहीं हुई है. 
अरुण मन्हास ने बताया, "सरकार ने उपयुक्त संख्या में सुरक्षा बलों की तैनाती भी की थी और जगह-जगह मजिस्ट्रेट भेज कर दिन भर निगरानी बनाए रखी."
उन्होंने माना कि बच्चों की सुरक्षा को देखते हुए कुछ शिक्षा संस्थानों ने स्कूल बंद रखे थे और सार्वजनिक यातायात भी बंद रहा. 
इस दौरान जम्मू आए सैलानियों को भारी दिक्कत का सामना करना पड़ा और साथ ही साथ आम लोग भी इससे प्रभावित रहा. जम्मू शहर और उसके आसपास के इलाकों में भी बंद का आंशिक असर दिखा.  
हीरानगर के पास जम्मू-पठानकोट राजमार्ग पर नागरिकों ने कुछ टायर जलाकर धरना प्रदर्शन किया जिसके चलते यातायात काफी समय के लिए बाधित रहा. 
राजौरी और पूंछ जिले में बंद का असर न के बराबर दिखा. लेकिन कठुआ, साम्बा, रियासी, उधमपुर में बंद का आंशिक असर रहा और जगह-जगह सरकार के पुतले जलाए गए.
कठुआ बार एसोसिएशन के सभी सदस्यों ने मामले में अपराध शाखा की ओर से आरोप पत्र दाखिल करने को लेकर प्रदर्शन किया, क्योंकि वे मामले की सीबीआई जांच  की मांग कर रहे हैं. 
एसोसिएशन के अध्यक्ष कीर्ति भूषण महाजन ने कहा कि मामले में अपराध शाखा की तहकीकात को लेकर बार एसोसिएशन हड़ताल पर है और सीबीआई जांच के पक्ष में है.
वहीं, जम्मू बार एसोसिएशन के अध्यक्ष बीएस सलाथिया ने बीबीसी से बात चीत करते हुए कहा, "राज्य पुलिस की अपराध शाखा द्वारा की गई जांच पर हमें बिल्कुल भरोसा नहीं है." 
सलाथिया ने कहा, "शुरू से ही अपराध शाखा द्वारा की जा रही जाँच पर उंगलियाँ उठने लगी थी." 
उन्होंने कहा, "अपराध शाखा के अधिकारी एक सुनिश्चित साज़िश के तहत कश्मीर से बुलाए गए और उन्होंने रसाना गाँव के लोगों को मुलज़िम साबित करने के लिए उनके साथ बदसलूकी की और साथ में उनका शोषण किया. 
उन्होंने जांच अधिकारियों पर भी उंगली उठाते हुए कहा जिन अधिकारीयों ने हत्या और रेप के मामले में खुद सजा भुगती है, उन्हें ऐसे मामले की जांच के लिए क्यूं चुना गया.
लंबे इंतज़ार के बाद सोमवार को राज्य पुलिस की अपराध शाखा ने अदालत में आरोपपत्र दाखिल कर दिया था. अदालत में आरोपपत्र दाखिल करने गई अपराध शाखा की  टीम को स्थानीय वकीलों ने रोकने की कोशिश की.
'जय श्री राम' के नारों के बीच वकीलों ने कथित तौर पर अधिकारीयों को खदेड़ने की भी कोशिश की. वकीलों के विरोध पर काबू पाने के लिए पुलिस को हस्तक्षेप करना पड़ा. 
इसके बाद सातों अभियुक्तों के ख़िलाफ़ आरोपपत्र दायर किया जा सका. सरकारी काम में बाधा डालने वाले वकीलों के ख़िलाफ़ पुलिस ने दबाव में आकर अगले दिन  प्राथमिकी दर्ज की.
अदालत में दाखिल आरोपपत्र  के मुताबिक बच्ची को अगवा करके एक धार्मिक स्थल के परिसर में रखा गया था. वहां उसे बार-बार नशा दिया गया. उसके साथ कई बार रेप किया गया. 
पीड़िता के पिता ने 12 जनवरी को हीरानगर पुलिस स्टेशन में अपने बच्ची के लापता होने के संबंध में रिपोर्ट दर्ज कराई थी. 
उन्होंने बताया था कि उनकी आठ वर्षीय बच्ची 10 जनवरी को घोड़ों को चराने के लिए गई, तबसे वापस नहीं लौटी. पुलिस ने रिपोर्ट दर्ज करके बच्ची की तलाश शुरू कर दी. 
17 जनवरी को लापता बच्ची का शव जंगल के पास से बरामद किया गया था. 23 जनवरी को राज्य सरकार ने मामले की जांच अपराध शाखा को सौंप दी थी.



उन्नाव रेप केस: कोर्ट ने लिया संज्ञान, सरकार ने दिलाया भरोसा

उन्नाव ज़िले में नाब़ालिग लड़की के साथ कथित तौर पर बलात्कार का मामला अब प्रशासनिक तंत्र की सीमाएं लांघकर हाईकोर्ट तक पहुंच गया है.
इस मामले में सीबीआई जांच कराने की याचिका को सुप्रीम कोर्ट पहले ही स्वीकार कर चुका है और अब इलाहाबाद हाईकोर्ट ने भी पुलिस हिरासत में पीड़ित लड़की के पिता की मौत का स्वत: संज्ञान लिया है. 
कोर्ट ने 12 अप्रैल को सुनवाई की तारीख तय की है और इस मामले में एक एमिकस क्यूरी(कोर्ट का सहयोगी) को भी नियुक्त किया है. 
इस बीच राज्य सरकार की ओर से मामले की जांच के लिए गठित एसआईटी की टीम पीड़ित लड़की के गांव पहुंची और लड़की समेत परिवार के दूसरे सदस्यों को भी गांव लेकर गई. 
लखनऊ ज़ोन के एडीजी राजीव कृष्ण बुधवार सुबह टीम के अन्य सदस्यों के साथ उन्नाव में माखी गांव स्थित पीड़ित परिवार के घर पहुंचे. उन लोगों ने पीड़ित लड़की, उसके परिवार वालों और विधायक पक्ष के कुछ लोगों से भी पूछताछ की.
इसके बाद एडीजी राजीव कृष्ण ने मीडिया को बताया, "हमने हर पहलू की जांच की है और शाम तक राज्य सरकार को अंतरिम रिपोर्ट भेज देंगे. एसआईटी पर कोई दबाव नहीं है, यह स्वतंत्र रूप से काम कर रही है. पीड़ित परिवार को पूरी सुरक्षा दी जाएगी."
उन्होंने कहा,"पीड़ित परिवार का एक रिश्तेदार दिल्ली में रहता है, इसलिए अब ये परिवार को तय करना है कि वो अपने गांव में रहना चाहते हैं या दिल्ली में रहना चाहते हैं."
वहीं बुधवार सुबह बांगरमऊ के विधायक कुलदीप सेंगर की पत्नी संगीता सेंगर ने राज्य के पुलिस महानिदेशक ओपी सिंह से मुलाक़ात की और कहा कि उनके पति को षडयंत्र के तहत फँसाया जा रहा है. 
संगीता सेंगर ने पीड़ित लड़की के आरोपों को झूठा बताते हुए उसका नार्को टेस्ट कराने की मांग की है. संगीता सिंह उन्नाव ज़िला पंचायत की अध्यक्षा भी हैं.
एसआईटी टीम के अलावा राजनीतिक दलों के प्रतिनिधियों ने भी माखी गांव का दौरा किया. उन्नाव की पूर्व सांसद और कांग्रेस नेता अनु टंडन और सपा की प्रदेश सचिव नीलम रोमिला सिंह भी पीड़ित लड़की के घर पहुंचीं.
इस बीच, सोशल मीडिया में इस तरह के कई ऑडियो टेप भी सामने आए हैं जिनमें पीड़ित पक्ष को विधायक और उनके लोग कथित तौर पर धमकी दे रहे हैं. 
एक वीडियो ऐसा भी सामने आया है जिसमें पीड़ित लड़की का पिता मरने से पहले उन लोगों का नाम ले रहा है जिन्होंने उसकी पिटाई की थी.



राज्यों को कम पैसा देना चाहती है केंद्र सरकार?

दक्षिण भारतीय राज्यों के वित्त मंत्रियों ने कहा है कि केंद्र उन पर नए प्रतिबंध लगा रहा है जिससे उन्हें मिलने वाले धन में कमी आएगी और इसका सीधा असर गरीबों के लिए राज्यों के लोकलुभावन और कल्याणकारी कार्यक्रमों पर पड़ेगा.
कोच्चि में हुई इस बैठक में केरल, कर्नाटक, आंध्र प्रदेश और पुदुचेरी के वित्त मंत्रियों ने केंद्र और दक्षिण भारतीय राज्यों के बीच के आर्थिक संबंधों और उसके असर के बरे में बात की .
बैठक में ये फ़ैसला किया गया कि इस मुद्दे पर बात करने के लिए अन्य राज्यों के प्रतिनिधियों के साथ दो सप्ताह बाद विशाखापत्तनम में एक और बैठक आयोजित की जाएगी.
बैठक में तमिलनाडु और तेलंगाना ने 15वें वित्त आयोग के टर्म्स ऑफ़ रेफ़रेंस के बारे में हो रही इस बैठक में हिस्सा नहीं लिया. इस बैठक में केंद्र से राज्यों को मिलने वाले धन के संबंध में नए प्रतिबंधों पर चर्चा हुई.
राजनीतिक रूप से इस बैठक को बेहद अहम माना जा रहा है क्योंकि जिन नेताओं ने इसमें भाग लिया, वो सभी ग़ैर भाजपा पार्टियां हैं, जैसे केरल में कम्युनिस्ट पार्टी के नेतृत्व में लेफ़्ट डेमोक्रेटिक पार्टी, कर्नाटक और पुदुचेरी में कंग्रेस और आंध्र प्रदेश में तेलुगू देशम पार्टी.
हालांकि केरल के वित्त मंत्री डॉ. थॉमस इसाक और कर्नाटक के मुख्यमंत्री सिद्धारमैया के प्रतिनिधि, कृषि मंत्री कृष्णा बायर गौड़ा ने कहा कि बैठक का उद्देश्य पिछड़े राज्यों के साथ प्रगतिशील राज्यों के शेयरों में हिस्सेदारी को नकारने का नहीं था.
उन्होंने कहा, "ये बैठक इसलिए नहीं थी कि हम अधिक प्रगतिशील राज्यों के धन का कुछ हिस्सा पिछड़े राज्यों को देने के ख़िलाफ़ हैं, जिनमें से अधिकतर उत्तर भारत में हैं."
डॉ. थॉमस इसाक ने बीबीसी को बताया, "हम उत्तर भारत के राज्यों को ये कहना चाहते हैं कि हम चीज़ों के आबंटन में निष्पक्षता का समर्थन करते हैं. जो प्रगतिशील राज्य हैं उन्हें पिछड़े राज्यों की मदद करनी चाहिए. लेकिन जनसंख्या पर नियंत्रण रखने में अपनी सफलता के लिए प्रगतिशील राज्यों को इनाम का हिस्सा ना दिया जाना जायज़ नहीं है."
कृष्णा बायर गौड़ा ने कहा, "जिन्होंने अपने प्रदेश की आबादी पर लगाम लगाने के लिए अपने राष्ट्रीय कर्तव्य को निभाया है उन्हें टर्म ऑफ़ रेफरेंस को बदल कर सज़ा दी जा रही है. इससे प्रगतिशील राज्यों को मिल रहे वित्त में कमी आएगी. ये राष्ट्रीय हित में नहीं है."
"जो राज्य देश के विकास के इंजन हैं उन्हें कमज़ोर बनाया जा रहा है. देश के मज़बूत रज्यों को कमज़ोर बना कर भारत को कमज़ोर बनाने की कोशिश हो रही है."
हाल में केंद्र सरकार ने 15वें वित्त आयोग के लिए टर्म ऑफ़ रेफरेंस को 1971 से हटा कर 2011 किया है. बैठक इस बात पर चर्चा करने के लिए हुई थी कि ऐसा करने से राज्यों को मिल रहा धन 42 फ़ीसदी तक कम हो सकता है.
डॉ आइज़ैक ने कहा, "राज्यों के लिए राजस्व वसूल करने की शर्तों को बढ़ा दिया गया है."
देश के वित्त मंत्री ने इस बैठक को "अनावश्यक विवाद" बढ़ाने की कोशिश करार दिया औक कहा कि टर्म ऑफ़ रेफरेंस किसी प्रदेश के ख़िलाफ़ नहीं हैं. उन्होंने कहा,"टर्म्स ऑफ़ रेफरेंस में किसी तरह की ऐसी बात नहीं है जिसका ये मतलब निकाला जाए कि जनसंख्या पर नियंत्रण कर सकने वाले राज्यों के ख़िलाफ़ कुछ किया जा रहा है."
डॉ आइज़ैक ने कहा, "वित्त मंत्री हमारी चिंताओं के उत्तर नहीं दे रहे हैं. हम अपने राज्यों के हकों और हितों की रक्षा करने के लिए प्रतिबद्ध हैं और इसके लिए हमारे संविधान में हमें हक दिए गए हैं."
कर्नाटक के मुख्यमंत्री सिद्धारमैया ने हाल ही में एक सोशल मीडिया पोस्ट में कहा था कि दक्षिण भारत हमेशा से उत्तर भारत को फंड करता रहा है. 
उनके मुताबिक दक्षिण भारत के छह राज्य ज़्यादा टैक्स देते हैं लेकिन उन्हें बदले में कम ही मिलता है. मिसाल के तौर पर, उत्तर प्रदेश में टैक्स के एक रुपए के बदले राज्य को 1.79 रुपए मिलते हैं जबकि कर्नाटक को एक रुपए के बदले 0.47 पैसे. 
सिद्धारमैया ने कहा था कि क्षेत्रीय असंतुलन को कम किए जाने की ज़रूरत है ताकि विकास कार्य करने वाले राज्यों को कुछ तो फ़ायदा मिले.
आंध्र प्रदेश के वित्तमंत्री यानामल रामकृष्णाडू ने कहा, "हमारे पास 103 वेलफ़ेयर स्कीम्स हैं और हम अपने कुल बजट (1.90 लाख करोड़) में से 70 हज़ार करोड़ इन स्कीमों पर खर्च करते हैं. अगर केंद्र सरकार हम पर इतने लगाम लगाएगी तो हम ये खर्च कैसे उठा पाएंगे? उस आम आदमी का क्या होगा जो हमारी इन योजनाओँ पर निर्भर है?" 
रामकृष्णाडू ने कहा कि केंद्र उनसे वो फ़ंड लेना चाहता है जिस पर संविधान के मुताबिक राज्य का हक़ है. 



वो हिंदू, जिन्हें पाकिस्तानी मुसलमान समझा गया

आंगन में खेलते बच्चे, पश्तो भाषा में लोकगीत गातीं घर की औरतें और रौबीली मूंछों पर ताव देते हुए घर लौटते आदमी.
एक घर, जहां सुकून हो. लेकिन कल्पना कीजिए, अगर ये घर बँटवारे की तलवार से एक नहीं, दो बार उजाड़ दिया जाए. 
ये काकरी समुदाय के उन हिंदू पश्तूनों की हक़ीक़त है, जिन्हें 1893 में ब्रिटिश हुकूमत की अफ़ग़ान-पाकिस्तान के बीच खिंची डूरंड रेखा की वजह से पहले अफ़ग़ानिस्तान से पाकिस्तान आना पड़ा, और आज़ादी के बाद पाकिस्तान से भारत. 
कभी बलूचिस्तान के अलग-अलग हिस्सों में रहने वाले ये हिंदू पश्तून 1947 के बाद पंजाब के राजपुरा और राजस्थान के उनियारा, चित्तौड़गढ़ और जयपुर में आकर बस गए. लेकिन काकरी समुदाय के इन लोगों की बूढ़ी आंखों में अपनी पहचान को खोने की उदासी साफ़ नज़र आती है.
जसोदा बबई (दादी) के चेहरे की खाल लटक चुकी है. चेहरे पर गुदे निशान (टैटू) झुर्रियों में छुपे से नज़र आते हैं.
20 साल की उम्र में भारत आईं जसोदा कहती हैं, ''लोग हमें देखकर मज़ाक बनाते थे. कहते थे कि ये क्या पहन रखा है. हमारी बोली का भी मज़ाक उड़ाते थे. हमें अपना पहनावा बदलना पड़ा. धीरे-धीरे सबने अपनी बोली, पहनावा छोड़ दिया. बंटवारे की वजह से हमें रातों-रात हिंदुस्तान आना पड़ा. ''
बँटवारे से पहले ये लोग बलूचिस्तान के क्वेटा, लोरालाई, बोरी और मैख्तर इलाके में रहते थे, जहां इस काकरी कबीले के कुछ लोग आज भी रहते हैं लेकिन, वहां और भारत के काकरी लोगों की ज़िंदगी अब काफी अलग हो गई है.
चंद्रकला बँटवारे की रात को याद करते हुए कहती हैं, ''1893 में डूरंड लकीर ने हमारा मुल्क छीना और 1947 के बँटवारे ने घर. पुलिस आई और कहा कि सिर्फ़ एक रात है जो रख सको रख लो. पालतू जानवर तक नहीं ला पाए, मां-बाप. थाली में गुंथा आटा, किशमिश-बादाम की बोरियां सब वहीं रह गईं. जिस मालगाड़ी से हम आए, वहां जान बचाने के लिए रोशनी तक नहीं करने दी गई थी.''
काकरी लोगों को हिंदू होने की वजह से भारत में घर तो मिला लेकिन कुछ लड़ाई घर मिलने से आगे की होती है. 
इस कबीले की औरतों के चेहरे पर परंपरा के तहत जो निशान गोदे गए थे उन्हें पश्तो में 'शीन ख़लाई' कहते हैं. 
इन शीन ख़लाई की वजह से इन औरतों का घूरती निगाहों ने पीछा किया. सवाल उठे कि ''तुम पाकिस्तान से आए हिंदुओं जैसे क्यों नहीं दिखते? तुम्हारा पहनावा ऐसा क्यों है? कहीं तुम कोई बहरूपिए तो नहीं?'' 
जशोदा दूसरी पीढ़ी की हिंदू पश्तून हैं. 
वो बताती हैं, ''लोगों के ऐसे ही सवालों से बचने के लिए कई हिंदू पश्तूनो ने खुद को पश्तून न बताकर, हिंदू पंजाबी कहना शुरू कर दिया था.''
भारत आए इन लोगों को पश्तूनों और पठानों के बीच हुई परवरिश की वजह से बोली और पहनावा देखकर मुसलमान समझा गया और शक की निगाहों से देखा गया. 
नतीजा ये हुआ कि इन लोगों ने खुद को घर में कैद कर लिया. स्थानीय लोगों से घुलने-मिलने के लिए अपना पहनावा और बोली बदली. घर के बाहर हिंदी और अंदर पश्तो बोलने लगे.
क़रीब 90 बरस की बख़त्बरी कहती हैं, ''हमारा बोली पश्तो के सिवा हमारे पास कुछ नहीं बचा. पश्तो तो हम नहीं छोड़ता है. अब धीरे- धीरे छोड़ेगा पश्तो भी. बच्चा बहू कोई पश्तो नहीं बोलता. हम पश्तो बोलता है तो छोटा-छोटा बच्चा हँसता है. बोलता है बबई क्या बोलता है, फिर क्या बोलूं?''
10 साल की उम्र में भारत आए और अब 80 बरस के हो चुके तुलसीदास की कहानी भी कुछ ऐसी ही है. 
तुलसीदास शुरुआती दिनों को याद कर कहते हैं, ''लोग हमसे नफ़रत इसलिए करते थे क्योंकि हमारा पहनावा मुसलमानों जैसा था. ये हमको हिंदू समझते नहीं थे. ये यही कह रहे थे कि पता नहीं कहां से आ गए, हो सकता है मुसलमान हों. आदमी जहां रहता है, वहीं का पहनावा होता है. फिर धीरे-धीरे हम अपना पहनावा छोड़ते गए, यहां का पहनावा पहनते गए.''
ऐसे में सवाल ये है कि क्या काकरी समुदाय की पहचान और शीन ख़लाई अब बस किस्सों और कहानियों में रह जाएगी?
जवाब है- शायद नहीं.
इस समुदाय की तीसरी पीढ़ी से आने वाली शिल्पी बतरा आडवाणी 'शीन ख़लाई' नाम से एक डॉक्यूमेंट्री बना रही हैं. 
उनकी कोशिश है कि जिन चीज़ों को उनकी दादी-नानी ने लोगों के बीच घुलने-मिलने के लिए छोड़ दिया था, उन्हें फिर से ज़िंदा किया जा सके. 
शिल्पी बताती हैं, ''बचपन में एक बार मैंने बबई से मेरे साथ नीचे खेलने चलने के लिए कहा था. वो एकदम से डर गई थीं. कहने लगीं कि नहीं नहीं मैं नहीं जाएगा. ऐसा लगता है सब मुझे देखता है. मेरे मुंह पर इशारा करके घूरता है.''
काकरी समुदाय की इन औरतों के मन में पहचान ज़ाहिर होने का डर इस कदर है कि बुजुर्ग औरतों की काकरी कमीज़ सालों से संदूक में बंद है. 
जसोदा अब साड़ी पहनने लगी हैं. लेकिन, काकरी कमीज़ को लेकर इन औरतों के मन में काफी लगाव है. इसकी एक झलक तब दिखी जब मेरे सवाल पूछने के दौरान इनकी नज़र काकरी कमीज़ पर गई. 
जसोदा, बखत्बरी आंखों में चमक लिए उन कमीज़ों को पहनने के लिए लगभग दौड़-सी पड़ीं.
जब मैंने इन औरतों से काकरी कमीज़ छोड़ने की वजह पूछी तो उन्होंने कहा, ''हम कैसे पहनते हमारी काकरी कमीज़. यहां मारवाड़ी लोग साड़ी पहनता था. हम भी साड़ी पहनने लगे. क्या है इसमें? देखो इसमें ये मेरा हाथ दिखता है.''
काकरी कमीज़ बनाने में पूरा साल लग जाता था. कबायली कमीज़ पर सजावट के लिए रुपए सिले जाते थे. जिसकी कमीज़ पर जितने सिक्के वो उतना रईस. तंगी के समय कमीज़ पर लगे इन्हीं रुपयों ने इनका साथ दिया.
जेएनयू में पश्तो के हेड ऑफ़ डिपार्टमेंट प्रोफेसर खालिद राशिद बताते हैं, 'अफ़गानिस्तान में हिंदू सदियों से रहते आए हैं. भारत आकर बसे इन लोगों की संख्या काफी ज़्यादा है. ये लोग पंजाब, राजस्थान, मध्य प्रदेश, बिहार और बंगाल में भी हैं. 
प्रोफेसर खालिद राशिद  ने बताया कि ये दो तरह के लोग हैं- पहला हिंदू पठान, दूसरा मुस्लिम पठान. मुस्लिम पठानों की संख्या अपेक्षाकृत ज़्यादा है. हिंदू पठान कंधार के वनों में रहते थे और वही इनका मुल्क था. इन हिंदू पठानों के साथ तीन चीजें ज़िंदा हैं. पहली पहचान, दूसरी ज़बान और तीसरा मज़हब.''
सालों से अपनी पहचान छिपाए रखे इन लोगों के दिलों में ये मलाल है कि इनके बाद कौन इनके रिवाज़ों और पहचान को आगे बढ़ाएगा?
मलाल भरी आंखें और अपने हाथों में गुदे खालून को देख चंद्रकला कहती हैं, 'बच्चा लोग घर में मज़ाक बनाता है. बोलता है हिंदी बोलो. हम चले जाएंगे तो ये सब भी हमारे साथ चला जाएगा.' 
मेरे इस जगह से लौटते हुए इन काकरी बुजुर्ग महिलाओं ने पश्तो में कोई गीत गाना शुरू किया, जिसकी आवाज़ मेरे कानों में धीमी होती चली गई.



अल्जीरिया में सैनिक विमान हादसा, 257 की मौत

अल्जीरिया में भीषण विमान हादसा हुआ है. देश के सरकारी टेलीविज़न का कहना है कि इस दुर्घटना में 257 लोग मारे गए हैं.
बुधवार को राजधानी अल्जीयर्स के पास बौफ़ारिक मिलिट्री एयरपोर्ट से प्लेन के उड़ान भरने के कुछ ही देर बाद ये हादसा हुआ.
हालांकि अभी तक दुर्घटना के कारणों के बारे में कोई पक्की जानकारी सामने नहीं आई है.
अधिकारियों का कहना है कि इस विमान हादसे में मरने वाले लोगों में पोलीसारियो फ़्रंट के भी कई लोग शामिल हैं.
पोलीसारियो फ़्रंट वो विद्रोही संगठन है जो मोरक्को से आज़ादी की लड़ाई लड़ रहा है और अल्जीरिया उन्हें समर्थन देता है.
टेलीविज़न रिपोर्टों में कहा गया है कि घटनास्थल पर 14 ऐंबुलेंस भेजे गए हैं और घायलों को अस्पताल में दाखिल कराया गया है.
अल्जीरिया के रक्षा मंत्रालय के बयान कु मुताबिक़ सेना प्रमुख ने दुर्घटना के कारणों की जांच के आदेश दे दिए हैं. उन्होंने घटनास्थल का दौरा भी किया है.
चार साल पहले अल्जीरिया में सेना के लोगों और उनके परिवारवालों को ले जा रहा एक विमान दुर्घटनाग्रस्त हो गया था जिसमें 77 लोगों की मौत हुई थी.



सीरिया पर हमले के लिए तैयार रहे रूस, मिसाइलें आ रही हैं: ट्रंप

"रूस अपने दोस्त सीरिया पर मिसाइल हमले के लिए तैयार रहे." 
अमरीकी राष्ट्रपति डोनल्ड ट्रंप का ये ट्वीट आने वाले दिनों में सीरिया के संकट की कैसी तस्वीर बनेगी, इसकी एक झलक दिखलाता है.
शनिवार को दमिश्क के पास हुए कथित रासायनिक हमले के जवाब में ट्रंप ने ये प्रतिक्रिया दी है.
ट्रंप ने ट्वीट किया, "तैयार हो जाओ रूस क्योंकि वे आ रही हैं. उम्दा, नई और स्मार्ट." 
हालांकि रूस की तरफ़ से भी ये कहा गया है कि अमरीकी हमलों का जवाब दिया जाएगा.
सीरिया में बशर अल-असद की सरकार ने विद्रहियों के नियंत्रण वाले डूमा शहर में रासायनिक हमलों को अंजाम देने किसी भूमिका से इनकार किया है.
सीरिया में हाल में हुए संदिग्ध रासायनिक (केमिकल) हमले के बाद, दुनिया के दो सबसे ताक़तवर देशों के बीच गतिरोध और बढ़ता नज़र आ रहा है. 
हमले के बाद अमरीका ने सीरिया में 'बड़ी सैन्य कार्रवाई' की बात कही थी. इसके जवाब में रूस ने अमरीका से किसी भी तरह की सैन्य कार्रवाई न करने को कहा है.
संयुक्त राष्ट्र में रूस के प्रतिनिधि ने कहा, "मैं एक बार फिर आपसे ये कहना चाहूंगा कि मौजूदा समय में आप जैसे हालात बना रहे हैं, उनसे बचने की ज़रूरत है."
उन्होंने अमरीका को चेतावनी देते हुए कहा कि अगर भविष्य में किसी भी तरह की अवैध सैन्य कार्रवाई होती है तो आपको उसकी ज़िम्मदारी लेनी होगी.
ट्रंप ने भी अपना जवाब दे दिया है और रूस को चेताया है कि वह सीरिया में मिसाइल हमले के लिए तैयार रहे.
इससे पहले सीरिया और विद्रोहियों के ख़िलाफ़ युद्ध में उसका समर्थन करने वाले रूस ने कहा था कि वो जांच दल के सदस्यों के दौरे में मदद करने के लिए तैयार हैं. 
सीरिया इस हमले के पीछे होने के आरोपों से इनकार करता रहा है. 
वहीं पश्चिमी देशों ने इस बात पर सहमति जताई थी कि डूमा शहर पर हुए संदिग्ध रासायनिक हमले के लिए ज़िम्मेदार लोगों के ख़िलाफ़ वे साथ आएंगे. 
दरअसल, अमरीका चाहता है कि एक अलग पैनल गठित किया जाए और रासायनिक हमले की जांच कर दोषियों की पहचान की जाए. 
फ्रांस के राष्ट्रपति इमेन्युअल मैक्रों ने कहा कि कोई भी हवाई हमला सीरिया की सरकार के रासायनिक ठिकानों को टारगेट करेगा. 
अमरीका के राष्ट्रपति डोनल्ड ट्रंप ने दमदार प्रतिक्रिया की बात कही थी. ट्रंप और उनके रक्षा मंत्री जेम्स मेटिस ने अपने दौरों को भी रद्द कर दिया था. 
सीरिया के विपक्ष के कार्यकर्ता, बचाव कर्मी और डॉक्टरों का कहना है कि पूर्वी ग़ूटा क्षेत्र के डूमा कस्बे पर रासायनिक हमले में कई लोग मारे गए हैं. 
राष्ट्रपति बशर-अल-असद सरकार ने रासायनिक हमले के आरोपों को खारिज किया है. इस सरकार को रूस का समर्थन हासिल है. 
संयुक्त राष्ट्र सुरक्षा परिषद की बैठक में रूस ने सीरिया के ख़िलाफ़ कार्रवाई को लेकर चेतावनी दी. 
इस बैठक में भी सदस्यों की राय बंटी हुई थी और इस हमले के आरोपों पर कोई जांच बैठाने में नाकाम रही. 
सुरक्षा परिषद के स्थायी सदस्य होने के नाते रूस और अमरीका दोनों के पास वीटो का अधिकार है. दोनों ने स्वतंत्र जांच बैठाने के एक-दूसरे के प्रस्ताव को रोक दिया. 
अमरीका के प्रस्ताव में ये था कि जांचकर्ता ही इस हमले के दोषी को तय करें जबकि रूस के प्रस्ताव में ये अधिकार सुरक्षा परिषद को दिया गया था. 
जल्द ही ओपीसीडब्लू (प्रोहिबिशन ऑफ़ केमिकल वेपन्स) की एक टीम को सीरिया भेजा जाएगा ताकि वे पता लगा सकें कि डूमा में प्रतिबंधित रसायनिक हथियारों का इस्तेमाल हुआ है या नहीं. 
लेकिन ओपीसीडब्लू की टीम ये पता नहीं लगाएगी कि हमले के पीछे कौन है. संयुक्त राष्ट्र के इस सत्र में एक बार फिर रूस और अमरीका के बीच सख़्त बयानबाज़ी हुई. 
रूस के संयुक्त राष्ट्र प्रतिनिधि नेबेंज़िया ने आरोप लगाया कि अमरीका इस प्रस्ताव को सैन्य कार्रवाई के लिए बहाने के तौर पर इस्तेमाल कर रहा है. 
वहीं अमरीका की प्रतिनिधि निकी हेली ने इस प्रस्ताव को फर्ज़ी बताया. 
उन्होंने कहा,"रूस ने परिषद की विश्वसनीयता को ही बर्बाद कर दिया है. जब भी हम सीरिया पर कोई महत्वपूर्ण प्रस्ताव लाना चाहते हैं, रूस उसे वीटो कर देता है."
ऐसा लग रहा है कि अमरीका और उसके सहयोगी देश हमले की तैयारी में हैं. 
ट्रंप ने लैटिन अमरीका के अपने दौरे को भी रद्द कर दिया ताकि वो सीरिया पर ध्यान दे सकें. 
बीबीसी संवाददाता बारबरा प्लेट का कहना है कि इस फ़ैसले से लगता है कि अमरीका कोई छोटा हमला नहीं ब्लकि बड़ा सैन्य ऑपरेशन कर सकता है. 
अमरीका फिलहाल फ्रांस और ब्रिटेन से भी बातचीत कर रहा है जिससे पश्चिम के एक संगठित सैन्य हमले की गुजांइश पैदा हो रही है. 
टाइम्स की रिपोर्ट के मुताबिक ब्रिटेन की प्रधानमंत्री टेरीज़ा मे ने ट्रंप से इस हमले के और सबूत पेश करने को कहा है. 
भूमध्यसागर में अमरीकी जलसेना की मिसाइल यूएसएस डोनल्ड कुक मौजूद है और यूरोपीय एयर ट्रैफ़िक कंट्रोल एजेंसी ने अपनी एयरलाइन को चेतावनी भी दी है कि अगले कुछ दिनों तक ध्यान रखे क्योंकि सीरिया में मिसाइल हमले की आशंका है. 
रूस के कई बड़े अधिकारियों ने अमरीकी हमले का जवाब देने की चेतावनी दी है. 
लेबनान में रूस के राजदूत एलेक्ज़ेंडर जेसिप्किन ने हाल ही में रूस सेना प्रमुख की दी चेतावनी को दोहराया कि मिसाइलों को गिरा दिया जाएगा और उनकी लॉच करने की जगह पर हमला किया जाएगा. 
सीरिया में राहत बचावकर्मियों, कार्यकर्ताओं और डॉक्टरों का दावा है कि सरकार की सेना ने डूमा शहर में ज़हरीले रसायन से भरे बमों से हमला किया. 
सीरिया-अमरीका मेडिकल सोसाइटी का कहना है कि उनके केंद्रों में 500 से ज़्यादा लोगों को लाया गया जिनमें किसी रासायनिक एजेंट की चपेट में आने के लक्ष्ण दिख रहे थे. 
मरीज़ों को सांस लेने में तकलीफ़ थी, उनकी त्वचा नीली पड़ गई थी, मुंह से झाग निकल रहा था और उनमें से क्लोरीन जैसी गंध आ रही थी. 



'भगवान शिव' के रूप में इमरान ख़ान', पाकिस्तानी संसद में तांडव

भगवान शंकर की तस्वीर में पूर्व क्रिकेटर और राजनेता इमरान ख़ान का चेहरा, पाकिस्तान में ये मामला तूल पकड़ता दिख रहा है.
पाकिस्तानी संसद के अध्यक्ष ने पीटीआई (पाकिस्तान तहरीक-ए-इंसाफ़ पार्टी) के अध्यक्ष इमरान ख़ान को हिंदू देवता के रूप में पेश किए जाने के मामले की जाँच संघीय जांच एजेंसी (एफ़आईए) को सौंप दी है.
बुधवार को पाकिस्तानी संसद की कार्यवाही के दौरान प्रमुख विपक्षी पार्टी पीपीपी (पाकिस्तान पीपल्स पार्टी) के एक सदस्य रमेश लाल ने कहा कि सत्ताधारी मुस्लिम लीग (नवाज़) के कार्यकर्ताओं ने सोशल मीडिया पर इमरान ख़ान की एक तस्वीर पोस्ट की है जिसमें उन्हें हिंदुओं के देवता शिव के रूप में दिखाया गया है. 
संसद अध्यक्ष सरदार अयाज़ सादिक़ ने गृह मंत्री तलाल चौधरी से कहा है कि इस मामले की रिपोर्ट जल्द से जल्द संसद में पेश की जाए.
रमेश लाल ने कहा कि इमरान ख़ान के विरोध में सत्ताधारी पार्टी के लोगों ने दरअसल हिंदुओं की धार्मिक भावना को ठेस पहुंचाया है. 
उनका कहना था कि संविधान में ये साफ़ तौर पर लिखा हुआ है कि किसी भी व्यक्ति की धार्मिक भावना को ठेस नहीं पहुंचाई जाएगी. 
उन्होंने आरोप लगाया कि सत्ताधारी पार्टी के कई कार्यकर्ता और पार्टी की सोशल मीडिया सेल के लोग ऐसे काम में संलिप्त हैं जिससे दूसरे धर्म के लोगों की भावनाएं आहत होती हैं. 
रमेश लाल ने मांग की कि इसके ज़िम्मेदार लोगों के ख़िलाफ़ उसी तरह सख्त कार्रवाई की जाए जिस तरह से मुसलमानों की धार्मिक भावनाओं को ठेस पहुंचाने वालों के ख़िलाफ़ की जाती है. 
संसद अध्यक्ष ने इस पर फौरन कार्रवाई करते हुए मामले को  एफ़आईए के साइबर सेल को भिजवा दिया. 
पाकिस्तान की सुप्रीम कोर्ट भी हिंदुओं के धार्मिक अधिकारों की सुरक्षा सुनिश्चित कराने के लिए पिछले कुछ दिनों से सक्रिय दिखाई देती है.   
पंजाब प्रांत के चकवाल इलाके में कटासराज मंदिर की खस्ताहालत को देखते हुए सुप्रीम कोर्ट ने स्वतः संज्ञान लिया था और हिंदुओं के इस पवित्र स्थल की देखभाल के लिए कई कदम उठाए थे.



'सीरिया में 500 लोगों में रासायनिक हमले के लक्षण'

विश्व स्वास्थ्य संगठन (डब्ल्यूएचओ) ने कहा है कि सीरिया के पूर्वी ग़ूटा में हुए हमले में घायल हुए मरीज़ों में रासायनिक हमले के लक्षण पाए गए हैं. 
संगठन ने सीरिया के डूमा इलाके में बिना किसी अड़चन के प्रवेश दिए जाने की मांग की है. 
संगठन के अधिकारी इलाके में मौजूद अपने सहयोगियों से मिली इस रिपोर्ट की पुष्टि करना चाहते हैं, जिसमें कहा गया है कि 500 से अधिक लोगों में रासायनिक हमले के लक्षण पाए गए हैं.
सीरियाई सरकार इन हमलों में अपना हाथ होने से इंकार करती रही है. अमरीका ने रासायनिक हमले की ख़बरों के बाद सीरिया पर ज़ोरदार हमला करने की धमकी दी है. 
उधर रूस ने अमरीकी बयान को, सीरिया पर हमला करने का बहाना बताया है. विश्व स्वास्थ्य संगठन ने कहा है कि हमले में 70 से अधिक लोग मारे गए हैं. 
संगठन ने कहा है कि उनके साथियों ने उन्हें 500 लोगों में रासायनिक हमले के बाद दिखने वाले लक्षण देखे हैं. 
इन लक्षणों में सांस लेने में तकलीफ़, आँखों में खुजली और नर्वस सिस्टम में व्यावधान शामिल हैं.  संगठन ने बयान में कहा है कि दो स्वास्थ्य केंद्र में इस हमले की चपेट में आए हैं.
डब्ल्यूएचओ के डॉक्टर पीटर सलामा ने कहा, "हम सभी को इन भयावह ख़बरों और तस्वीरों  पर ग़ुस्सा आना चाहिए. हमारी मांग है कि हमें इस इलाक़े में बेरोक-टोक जाने दिया जाए ताकि हम विस्तार से लोगों की सेहत की जांच कर सकें."
सीरिया में विपक्ष के कार्यकर्ता, राहतकर्मी और स्वास्थ्यकर्मी आरोप लगा रहे हैं की पूर्वी ग़ूटा पर सरकारी सेना ने ज़हरीले रासायनों से भरे गोले दाग़े थे.
बताया जा रहा है कि उस संदिग्ध हमले में 60 से अधिक लोग मारे गए हैं. लेकिन राहतकर्मियों का कहना है कि सैकड़ों लोगों ने बमबारी से बचने के लिए तहख़ानों में शरण ली थी. वहां पहुंचने पर कुछ और लोगों की मरने की ख़बर आ सकती है.
संयुक्त राष्ट्र सुरक्षा परिषद में फ़्रांस के प्रतिनिधि ने कहा है कि जानबूझ ज़हरीली गैस का प्रयोग किया गया है क्योंकि ये तहख़ाने तक भी पहुंच सकती है.



कैंसर के नाम पर बटोरे पैसे, अब जाना पड़ेगा जेल

बीमारी के नाम पर आर्थिक मदद मांगने वाले बहुत से विज्ञापन आपने भी देखे होंगे. आसपास शायद कई ऐसे लोगों से मिले भी होंगे, लेकिन क्या जितने लोग मदद मांगते हैं, उन सभी पर भरोसा कर लेना चाहिए?
ऑस्ट्रेलिया की ये कहानी पढ़ने के बाद शायद आप पहले से कहीं अधिक सतर्क हो जाएं. ऑस्ट्रेलिया की एक लड़की ने कैंसर की बात कहकर अपने दोस्तों और रिश्तेदारों से पहले तो पैसे बटोरे और उसके बाद उन पैसों को मौज-मस्ती में ख़र्च कर दिया.
बाद में सोशल मीडिया से पता चला कि कैंसर की बात झूठी थी. इसके बाद उस महिला को गिरफ़्तार कर लिया गया है और तीन महीने की सज़ा सुनाई गई है. 
24 साल की हना डिकन्सन ने अपने माता-पिता से कहा कि उन्हें इलाज कराने के लिए विदेश जाना होगा जिसके लिए उन्हें पैसे चाहिए.
कोर्ट के अनुसार, इसके बाद उनके माता-पिता ने अपने बहुत से परिचितों से आर्थिक मदद ली. उन्हें क़रीब 21 लाख रुपये की मदद मिली. एक ओर जहां ये आर्थिक मदद इलाज के लिए दी गई थी वहीं डिकन्सन ने इन पैसों का ज़्यादातर हिस्सा घूमने और लोगों से मिलने-जुलने में ख़र्च किया.
मामले की सुनवाई कर रहे एक जज ने डिकन्सन की इस हरकत को घिनौना बताया.
मेलबर्न मजिस्ट्रेट कोर्ट में सुनवाई के दौरान डिकन्सन को धोखाधड़ी के सात मामलों के तहत दोषी पाया गया. सुनवाई के दौरान मजिस्ट्रेट डेविड स्टारवैगी ने कहा कि डिकन्सन ने कई लोगों की भावनाओं को ठेस पहुंचाया है.
उन्होंने कहा कि डिकन्सन के इस काम से मानवीयता और लोगों के भरोसे को धक्का लगा है. ये वे लोग हैं जो मेहनत करते हैं और उन्होंने अपनी मेहनत की कमाई को किसी के इलाज के लिए दान दिया था.
कोर्ट में सुनवाई के दौरान कहा गया कि एक शख़्स जो खुद कैंसर के इलाज के बाद अस्पताल से घर लौटा था उसने डिकन्सन को क़रीब पांच लाख रुपये दिए. इसके अलावा एक अन्य शख़्स ने उन्हें चार अलग-अलग मौकों पर पैसे दिए. 
धोखाधड़ी का ये मामला तब सामने आया जब आर्थिक मदद करने वाले एक शख़्स ने डिकन्सन की कुछ तस्वीरें फ़ेसबुक पर देखीं. इसके बाद उसने पुलिस को इसके बारे में सूचित किया. 
डिकन्सन के वक़ील बेवर्ली लिंडसे ने कोर्ट में सुनवाई के दौरान सेलिब्रिटी ब्लॉगर बेले गिब्सन का उदाहरण दिया जिन्होंने ब्रेन कैंसर होने का झूठा बोला था और बाद में सच सामने आने के बाद उन पर क़रीब दो करोड़ रुपये का जुर्माना लगाया गया.
लिंडसे ने डिकन्सन का पक्ष रखते हुए कहा कि उन्हें लिंडसे की तुलना में कम पैसे मिले थे. 
हालांकि जज ने अपना फ़ैसला सुनाते हुए कहा कि इन दोनों मामलों की कोई तुलना नहीं है. साथ ही ये अदालत की ज़िम्मेदारी है कि वो ये सुनिश्चित करे कि भविष्य में ऐसा कोई मामला सामने न आए. 



पाकिस्तान की राजधानी में अभी तक नहीं था कोई एयरपोर्ट!

60 के दशक में पाकिस्तान की राजधानी को कराची से इस्लामाबाद लाया गया था और उस वक़्त से ले कर अब तक रावलपंडी में मौजूद चकलाला हवाई अड्डे का ही इस्तेमाल होता आया है. 
बाद में इसका नाम बदल कर बेनज़ीर अंतरराष्ट्रीय हवाई अड्डा कर दिया गया. ये हवाई अड्डा इस्लामाबाद के अलावा पोठोहार, पाकिस्तान प्रशासित कश्मीर, हज़ारा और आसपास के इलाक़ों के लिए हवाई यात्रा की सेवा मुहैया कराता रहा है.
रावलपिंडी के ग्रीसी लेन से जुड़े चकलाला एयरबेस का एक हिस्सा इस्लामाबाद बनने से पहले ही इस इलाक़े के लोगों को हवाई सेवा देता रहा है.
वक़्त के साथ-साथ घरेलू और अंतरराष्ट्रीय यात्रियों की बढ़ती तादाद के मद्देनज़र इस हवाई अड्डे को दो हिस्सों में बांट दिया गया था. एक हिस्सा पाकिस्तानी वायु सेना के इस्तेमाल में था जिसे अब नूर ख़ान एयरबेस कहा जाता है.
यात्रियों के आने-जाने के लिए छोटी-सी टर्मिनल की इमारत पहले से ही मौजूद थी, लेकिन वक़्त गुज़रने के साथ-साथ इसमें विस्तार किया गया. धीरे-धीरे रावलपिंडी शहर की आबादी बढ़ने लगी और इस कारण ये एयरपोर्ट चारों तरफ़ से आबादी से घिर गया और इसके आगे और विस्तार करने की गुंजाइश बाक़ी नहीं रही.
जगह की तंगी के कारण बेनज़ीर अंतरराष्ट्रीय हवाई अड्डा किसी भी तरह से आज के दौर के हवाई अड्डों में मौजूद सुविधाओं से लैस नहीं था. एक से अधिक बड़े हवाई जहाज़ों के आने पर इमिग्रेशन की लंबी लाइन, सामान प्राप्त करने के लिए लंबा इंतज़ार और एंट्री गेट पर भीड़ होना यहां आम बात थी.
मगर 11 साल के लंबे इंतज़ार के बाद अब इस्लामाबाद के नए हवाई अड्डे का काम पूरा हो चुका है. इस महीने इसका उद्घाटन होने की उम्मीद है.
इस हवाई अड्डे का शिलान्यास पूर्व राष्ट्रपति परवेज़ मुशर्रफ़ और तत्कालीन प्रधानमंत्री शौकत अज़ीज़ ने 7 अप्रैल 2007 को किया था. अगर इसकी योजना से इसके निर्माण तक के वक्त का अंदाज़ा लगाया जाए तो इसके पूरा होने में तीन दशकों का वक़्त लगा है.
हवाई अड्डे तक जाने के कई रास्ते हैं जिनमें सबसे आसान रास्ता कश्मीर हाइवे से होता हुआ मोटरवे लिंक रोड से है.
इस्लामाबाद का नया हवाई अड्डा हर लिहाज़ से देश में मौजूद बाक़ी तमाम हवाई अड्डों से न सिर्फ़ बड़ा है बल्कि नई सुविधाओं से भी लैस है.
नए हवाई अड्डे में 15 एयर ब्रिज हैं जिनकी मदद से यात्री हवाई जहाज़ पर चढ़ या उतर सकते हैं. चार मंज़िला टर्मिनल की इमारत में निचली मंज़िल पर आने और ऊपर वाली मंज़िल पर जाने की सुविधा है.
बीच की मंज़िलों पर फ़ूड कोर्ट, सिनेमा और दूसरी सुविधाएं मौजूद हैं.
यह पाकिस्तान का पहला ग्रीनफ़ील्ड हवाई अड्डा है जो कि ख़ाली ज़मीन पर पहली बार बनने वाला हवाई अड्डा होता है. पाकिस्तान में इससे पहले कोई भी अंतरराष्ट्रीय हवाई अड्डा नए सिरे से नहीं बनाया गया और न ही किसी अंतरराष्ट्रीय हवाई अड्डे को एक जगह से दूसरी जगह स्थानांतरित किया गया.
इस लिहाज़ से इस हवाई अड्डे के निर्माण को पाकिस्तान के हवाई इतिहास का मील का पत्थर कहा जा सकता है. इस हवाई अड्डे में नौ लाख यात्रियों को हैंडल करने की सुविधा उपलब्ध है.
हवाई अड्डे की इमारत में सबसे निचली मंज़िल पर यात्रियों के आने का इंतज़ाम है और एयरलाइन कंपनियों के कार्यालय भी इस मंज़िल पर हैं. मगर बाकी हवाई अड्डों के मुक़ाबले पहले अंतरराष्ट्रीय यात्रियों के आने का रास्ता है और फिर घरेलू यात्रियों का रास्ता है.
इसी मंज़िल पर सामान प्राप्त करने के आठ बेल्ट बनाए गए हैं जिनसे इस्लामाबाद पहुंचने के बाद यात्री अपना सामान ले सकेंगे. ये बेल्ट अंतरराष्ट्रीय और घरेलू यात्रियों के बीच बांटे जाएंगे.
इसी तरह तीसरी मंज़िल पर अंतरराष्ट्रीय और घरेलू यात्रियों की रवानगी है जहां कार पार्किंग से होते हुए सीधे पहुंचा जा सकता है. 
इन दोनों मंज़िलों के बीच एक मंज़िल और है जहां यात्रियों के लिए विभिन्न सेवाएं मुहैया कराई गई हैं.
पीआईए प्रशासन इस बात का संकेत दे चुका है कि वह इंजीनियरिंग के लिहाज़ से इसे अपना हब बनाना चाहेगा ताकि देश की बाहर की अधिकतर उड़ानें यहां से चलाई जा सकें.
यात्रियों के लिए दूसरी मंज़िल पर विभिन्न रेस्त्रां और दुकानें शामिल हैं.
फ़ोन चार्ज करना यात्रियों के लिए बहुत महत्वपूर्ण होता है तो इसके लिए बायोमैट्रिक मोबाइल चार्जिंग कैबिनेट बनाए गए हैं. 
इसके अलावा यहां बच्चों के लिए खेलने की जगह, मस्जिद और इबादत की जगह और एक विज़िटर गैलरी भी बनाई जाएगी.
इस हवाई अड्डे की टर्मिनल की इमारत में एक फ़ोर स्टार होटल भी बनाया जा रहा है जो ट्रांज़िट के यात्रियों की सुविधा के लिए बनाया गया है. 
इसी तरह एयरलाइंस के लिए लाउंज भी बनाए गए हैं जहां अपनी उड़ानों से पहले यात्री आराम कर सकेंगे.



जीसैट 6ए की नाकामी इसरो के लिए कितना बड़ा सबक?

भारतीय अंतरिक्ष अनुसंधान कार्यक्रम (इसरो) ने रविवार को कहा है कि तीन दिन पहले छोड़े गए जीसैट-6ए सैटेलाइट से संपर्क टूट गया है.
इसरो ने श्रीहरिकोटा के सतीश धवन स्पेस केंद्र से 29 तारीख को जीसैट-6ए सैटलाइट का प्रक्षेपण किया. इस प्रक्षेपण को उस दिन सफल बताया गया था.
लेकिन एक रविवार को इसरो ने एक 
 कहा है कि ये सैटेलाइट खुद को पृथ्वी की कक्षा में स्थापित करने के अंतिम चरण में था उस वक्त पृथ्वी से इसका संपर्क टूट गया. इसरो को कहना है कि सैटेलाइट से दोबारा संपर्क करने के लिए लगातार प्रयास किए जा रहे हैं.
जीसैट-6 एक तरह का एस बैंड कम्युनिकेशन सैटेलाइट है जिसे सुरक्षाबलों के लिए सैटेलाइट पर आधारित मोबाइल कम्युनिकेशन बढ़ाने के लिहाज़ से बेहद ज़रूरी माना जा रहा था. साथ ही आपदा स्थिति में भी किसी इलाके से संपर्क टूट जाने पर इसकी मदद से संपर्क स्थापित कर राहत और बचाव कार्य में इसकी मदद ली जा सकती थी.
भारत के लिए जीसैट-6ए से इसरो का संपर्क टूट जाना कितनी बड़ी समस्या हो सकती है?
ये घटना कई मायनों में बहुत महत्वपूर्ण है. पहला तो ये कि इस सैटेलाइट की क़ीमत है 270 करोड़ रुपये, ये कोई छोटी-मोटी रकम नहीं है. अगर ये सैटेलाइट फिर से काम करना शुरू नहीं करता है को ये पूरा पैसे अंतरिक्ष में ही धुआं हो जाएगा. 
दूसरा ये कि ये सैटेलाइट तो छोटा भाई है. इसका बड़ा भाई जीसैट-6 पहले से ही अंतरिक्ष में और काम कर रहा है. उसके साथ मिलकर जीसैट-6ए को काम करना था. ये दोनों ट्विन सैटेलाइट हैं.
अगर जीसैट-6ए फिर से चल नहीं पाता है तो ये पूरा सिस्टम अपनी जगह कारगर नहीं हो पाएगा.
ये भी महत्वपूर्ण है कि जीसैट-6ए के नाकाम हो जाने पर अब जीसैट-6 अकेला यानी लंगड़ा सैटेलाइट बन जाएगा जिसे अकेले ही काम करना पड़ेगा.
तीसरा ये कि इसरो को एक के बाद एक सफलता मिल रही थी. उसके लिए ये एक विफलता की तरह है और इससे इसरो को धक्का लेगा. 
हाल में इसरो को एक बड़ी विफलता उस वक्त मिली थी जब 2017 में पोलर सैटेलाइट लॉन्च व्हीकल यानी पीएसएलवी का प्रक्षेपण असफ़ल रहा था, इसमें एक नाविक सैटेलाइट था. 
पीएसएलवी की उड़ान उन्नीस मिनट की थी. उड़ान के तीसरे मिनट में एक गड़बड़ी शुरू हुई जिसमें रॉकेट की हीट शील्ड रॉकेट से अलग नहीं हुई. 
लेकिन जीसैट-6ए की विफलता के बाद इसरो ने जो अभी एक के बाद सैटेलाइट लॉन्च करने और बनाने का काम चालू रखा है, उसमें क्वालिटी कंट्रोल की तरफ ध्यान देना होगा.
एक अप्रैल का दिन वो दिन है जब ईस्टर रविवार है, ये वो दिन है जब सूली पर चढ़ा दिए जाने के बाद ईसा मसीह फिर से जाग उठे थे. इसरो इस काम में तत्परता से लगा हुआ है और वैज्ञानिक लगातार कोशिश कर रहे हैं.
लेकिन इसरो के कुछ वैज्ञानिक बताते हैं कि एक बार सैटेलाइट का पावर फेलियर हो जाता है और संपर्क टूट जाता है तो फिर से संपर्क साधना मुश्किल काम है. इसे नामुमकिन तो नहीं कहा जा सकता, लेकिन ये काम बेहद मुश्किल ज़रूर है. 
अगर संपर्क नहीं हो पाया तो भारत के लिए ये खरा-खरा 270 करोड़ रुपये का नुकसान होगा.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



अपने डेटा को सुरक्षित रखने के लिए उठाएं ये कदम

पिछले एक सप्ताह के दौरान फ़ेसबुक-कैम्ब्रिज एनेलिटिका प्रकरण के बाद पूरी दुनिया में लोगों के बीच चिंता पैदा हो गई है कि आखिर हमारा निजी डेटा कितना सुरक्षित है और क्या उसे हमारी इजाज़त के बिना भी कोई इस्तेमाल कर सकता है.
ब्रिटिश कंपनी कैम्ब्रिज एनालिटिका ने फ़ेसबुक के 5 करोड़ प्रोफ़ाइल से उनकी निजी जानकारियां जुटाकर अमरीका में हुए चुनावों के लिए एक डेटाबेस तैयार किया था. इस डेटाबेस में फ़ेसबुक यूजर्स के प्रोफाइल से उनकी पसंद-नापसंद के बारे में जानकारियां इकट्ठा की गईं थीं. इस पूरे काम के लिए इस कंपनी ने फ़ेसबुक यूजर्स से कोई इजाज़त नहीं मांगी थी.
इस ख़बर के सामने आने से पहले भी शायद आप ये बात जानते होंगे कि फ़ेसबुक और गूगल स्टोर आपकी पसंद-नापसंद से संबंधित डेटा रखते हैं, लेकिन वो इस डेटा का इस्तेमाल किस तरह कर सकते हैं इसका अंदाजा शायद किसी को भी नहीं होगा.
बीबीसी ने बर्लिन स्थित एक समूह से बात की जो डिजिटल सुरक्षा में विशेषज्ञता रखता है. 0
बीबीसी ने जानना चाहा कि आख़िर हम कैसे यह पता लगा सकते हैं कि हमारी कौन-कौन सी जानकारियां ऑनलाइन डेटा के रूप में रखी गई हैं और जिन जानकारियों की बहुत अधिक आवश्यकता नहीं है उसे हम कैसे हटा सकते हैं.
फ़ेसबुक हमें यह सुविधा देता है कि हम अपनी सभी जानकारियां डाउनलोड कर सकते हैं, इसमें हमारे तमाम फ़ोटोग्राफ़ और निजी संदेश भी शामिल होते हैं.
अपनी जानकारियों को डाउनलोड करने के लिए, सबसे पहले जनरल अकाउंट सेटिंग में जाएं, उसके बाद 'डाउनलोड ए कॉपी ऑफ़ योर फ़ेसबुक डेटा' पर क्लिक करें. ऐसा करने से हमारी तमाम जानकारियां हमें ईमेल पर मिल जाएंगी.
इसी दौरान हमें फ़ेसबुक के ऐप्स से उन जानकारियों को हटा सकते हैं जिनकी वहां कोई जरूरत नहीं है. उन ऐप्स को भी मोबाइल पर रखने की जरूरत नहीं जिनका हम बहुत ज्यादा इस्तेमाल नहीं करते.
हां, इन ऐप्स को डिलीट करने से पहले यह ज़रूर देख लें कि उनमें आपकी कौन कौन सी जानकारियां दर्ज हैं.
इसके अलावा आप खुद को उन तस्वीरों से भी अनटैग कर सकते हैं जिनमें आप नहीं है या फिर आपको वो तस्वीरें पसंद नहीं हैं.
ऐसा करने के लिए अपने प्रोफ़ाइल के एक्टिविटी लॉग पर जाएं और देखें कि किन-किन तस्वीरों और पोस्ट में आप टैग हैं, उसके बाद जो पोस्ट और तस्वीरें आप हटाना चाहते हैं उन्हें अपने प्रोफ़ाइल से हटा लें.
गूगल हमारी ज़िंदगी में आज हवा और पानी की तरह घुलमिल गया है, हम रोजाना अलग-अलग तरह से गूगल का इस्तेमाल कर रहे होते हैं.
और यह बात गूगल भी बहुत अच्छी तरह जानता है. ऐसे में बेहद जरूरी है कि हम गूगल पर अपनी जानकारियों को सुरक्षित रखें.
अपने गूगल अकाउंट पर लॉग इन करें, वहां अपनी तस्वीर या लोगो पर क्लिक करें, उसके बाद प्राइवेसी चेकअप पेज पर जाएं. इसके बाद आप अपने निजी डाटा को दोबारा सुरक्षित कर सकते हैं.
जब आप गूगल पर 
 पर जाएंगे तो आप अपने डेटा पर नियंत्रण रख सकते हैं. इसके अलावा किन जानकारियों को वहां रखना है और किन्हें हटाना है ये सब आप अपने अनुसार देख सकते हैं.
इसके अलावा मोबाइल पर गूगल ऐप को भी आप अपने नियंत्रण में रख सकते हैं.
अगर यह देखना चाहते हैं कि गूगल में आपके बारे में क्या-क्या जानकारियां है तो 
 पर भी जा सकते हैं.
अगर आप स्मार्टफोन का इस्तेमाल कर रहे हैं तो इस बात की बहुत हद तक संभावना है कि आप किसी ऐप के ज़रिए अपनी लोकेशन यानी आप किस समय कहां मौजूद हैं, कहां रह रहे हैं, कहां जा रहे हैं, ये तमाम जानकारियां साझा कर रहे हों.
अपनी लोकेशन से जुड़ी तमाम जानकारियों को जानने के लिए ये स्टेप अपनाए जा सकते हैंः
अपने मोबाइल या कम्प्यूटर पर 
 का इस्तेमाल कर सकते हैं.
अगर आप किसी अन्य ऐप्स ये अपनी लोकेशन साझा नहीं करना चाहते तो ये स्टेप अपनाएं
ऑनलाइन शॉपिंग साइट से कुछ सामान ख़रीदते समय हमारे सामने बहुत से अन्य पेज खुल जाते हैं और हम उन पर भी क्लिक कर देते हैं. ये पेज किसी दूसरी कंपनी से जुड़े होते हैं.
इन कंपनियों के पास हमारा एक डेटा इक्ट्ठा होता रहता है- जिसमें हम क्या सर्च करते हैं, कौन सी वेबसाइट पर जाते हैं और उनका आईपी एड्रेस क्या है आदि जानकारियां भी शामिल होती हैं.
इसमें एक बुरी बात यह है कि किसी भी ब्राउजर में पहले से प्राइवेट सेटिंग नहीं होती, ज़्यादातर में कुकीज़ स्टोर हो जाती हैं साथ ही ब्राउजिंग हिस्ट्री भी स्टोर होती है. इतना ही नहीं हम ऑनलाइन क्या लिख रहे हैं और कई अन्य जानकारियां भी स्टोर होती रहती हैं और कभी भी किसी तीसरे के साथ साझा की जा सकती हैं.
हालांकि गूगल, फायरफॉक्स और सफारी में प्राइवेट या गुप्त तरीके से ब्राउजिंग करने के तरीके भी दिए जाने लगे हैं. इसमें हमारी ब्राउजिंग हिस्ट्री, कुकीज़, टेम्पररी फाइल और अन्य जानकारियां खुद-ब-खुद डिलीट हो जाती हैं.
कुछ सेटिंग आप खुद जांच सकते हैंः
अपना ब्राउजर खोलें (फायरफॉक्स, क्रोम, क्रोमियम या सफारी) उसके बाद मेन्यू में जाएं > न्यू प्राइवेट/इन्कॉगनिटो (गुप्त) विंडो पर जाएं.
फायरफॉक्स या सफारी में अपनी प्राइवेट सेटिंग करने के लिए ये स्टेप अपनाएंः
फायरफॉक्सः मेन्यू > प्रेफरन्स > प्राइवेसी > हिस्ट्री > अपने डेटा को हमेशा प्राइवेट मोड में रखने वाले विकल्प को चुनें
सफारीः सफारी ब्राउज़र के टॉप बार पर जाएं > प्रेफरेन्स > जनरल > सफारी को एक नए प्राइवेट विंडो पर खोलें. 
क्या आपको पता है आपके फ़ोन में कितने ऐप्स हैं? एक अनुमान लगाइए, और फिर अपने फ़ोन में ऐप्स को गिनिए.
क्या फ़ोन में अनुमान से ज़्यादा ऐप्स हैं? जब कभी भी हम ऐप्स को डिलीट करने के बारे में सोचते हैं तो इस बात पर परेशान हो जाते हैं कि कौन सा ऐप रखें और कौन सा डिलीट करें. ऐसे में कुछ सवाल खुद से पूछने पर आपकी यह परेशान दूर हो सकती है.
उम्मीद है, इन सवालों के जवाब जानने के बाद आप कुछ ऐप्स को अपने मोबाइल से डिलीट कर सकेंगे.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



दक्षिण प्रशांत क्षेत्र में गिरा चीनी स्पेस स्टेशन का मलबा

आख़िर वो घड़ी आ ही गई, जिसका इंतज़ार किया जा रहा था. 
चीन और अमरीका से मिल रही रिपोर्टों के मुताबिक़ बंद पड़ा चीनी स्पेस स्टेशन 'द तियांगोंग-1' दक्षिण प्रशांत क्षेत्र में धरती के वायुमंडल में पहुंचते ही बिखर गया.
खगोलविज्ञानी जोनाथन मैकडॉवल ने ट्वीट किया कि 'द तियांगोंग-1' ग्रीनविच मानक समय के अनुसार सुबह के 8 बजकर 16 मिनट पर धरती के वायुमंडल में दाखिल हुआ.
10 मीटर के डैने (विंगस्पैन) और आठ टन वजन वाले 'द तियांगोंग-1' को साल 2011 में अंतरिक्ष प्रयोगों के लिए लॉन्च किया गया था. 
माना जा रहा है कि अंतरिक्ष के लिए बनाई गई और धरती के वायुमंडल में लौटने वाली मनुष्य निर्मित ज़्यादातर चीज़ों से ये कहीं बड़ी थी.
चीन ने 'द तियांगोंग-1' के साथ अपना संपर्क खो दिया था और इस वजह से इसके गिरने पर उसका कोई नियंत्रण नहीं रह गया था.
जानकार ये भी आशंका जता रहे थे कि अंतरिक्ष स्टेशन किसी आबादी वाले इलाके के ऊपर भी गिर सकता है.
चीन ने साल 2001 में अंतरिक्ष में जहाज भेजना शुरू किया और परीक्षण के लिए जानवरों को इसमें भेजा. इसके बाद 2003 में चीनी वैज्ञानिक अंतरिक्ष पहुंचे.
सोवियत संघ और अमरीका के बाद चीन ऐसा करने वाला तीसरा देश था.
साल 2011 में द तियांगोंग-1 के साथ चीन का स्पेस स्टेशन कार्यक्रम की शुरुआत हुई. एक छोटा स्पेस स्टेशन वैज्ञानिकों को कुछ दिनों के लिए अंतरिक्ष ले जाने में सक्षम था. इसके बाद 2012 में चीन की पहली महिला यात्री लियू यांग अंतरिक्ष गईं.
इसने तय समय के दो साल बाद मार्च 2016 में काम करना बंद कर दिया था.
साल 1979 में लगभग 80 टन वजन वाला स्काईलैब स्पेस स्टेशन भी कुछ हद तक अनियंत्रित तरीके से धरती पर गिरा था. उस वक्त ऑस्ट्रेलिया के कुछ इलाकों में इसके टुकड़े पाए गए थे लेकिन कोई हताहत नहीं हुआ था.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



मनोज बाजपई ने बताया कि बिना ठोस कारण के तबू घर से बाहर नहीं निकलती





उत्तराखंड में बच्ची से रेप की फ़ेक न्यूज़ से आगजनी

उत्तराखंड के रुद्रप्रयाग ज़िले में सोशल मीडिया पर फैलाई गई एक झूठी ख़बर के बाद तनाव की स्थिति पैदा हो गई.  
इस मामले के बारे में रुद्रप्रयाग के ज़िलाधिकारी मंगेश कुमार घिल्डियाल ने बीबीसी से कहा, "सोशल मीडिया पर फ़ैलाई गई एक फ़ेक न्यूज़ के बाद अगस्त्यमुनि क्षेत्र में तनाव हुआ है. फ़िलहाल स्थिति नियंत्रण में है."
उन्होंने कहा, "कुछ दुकानों से सामान बाहर फेंका गया है. इस घटना में कोई घायल नहीं हुआ है."
घिल्डियाल ने ये भी बताया, "सोशल मीडिया पर किसी ने एक ग़लत फोटो पोस्ट किया था. इस फोटो में एक युवक और युवती के आधे शरीर दिख रहे हैं. उनके चेहरे भी नहीं दिख रहे हैं. इसके साथ लिखा गया कि एक समुदाय के व्यक्ति ने दूसरे समुदाय की लड़की के साथ रेप किया है."
उन्होंने बताया, "पुलिस को इस तरह की घटना की कोई शिकायत नहीं मिली है. ये पूरी तरह से फ़ेक न्यूज़ थी लेकिन सोशल मीडिया पर ख़बर फैलते-फैलते लोगों तक पहुंची है और तनाव हुआ है."
घिल्डियाल के मुताबिक सबसे पहले तस्वीर पोस्ट करने वाले व्यक्ति की पहचान कर ली गई है और उसे जल्द ही गिरफ़्तार कर लिया जाएगा.
एक चश्मदीद ने नाम न छापने की शर्त पर बीबीसी को बताया, "प्रदर्शनकारी थाने के पास जमा हुए थे जहां से वो उत्तेजित नारेबाज़ी करते हुए बाज़ार में आ गए और रास्ते में मुसलमानों की दुकानों को निशाना बनाया."
चश्मदीद ने बताया, "मेरे घर के पास मुसलमानों की दो दुकानों को निशाना बनाया गया है." हिंदू बच्ची से बलात्कार की ख़बर उन्होंने भी सुनी है. 
वो कहते हैं, "यहां सभी लोग हिंदू बच्ची से रेप की घटना की बात कर रहे हैं और इसे लेकर आक्रोशित हैं. सोशल मीडिया के ज़रिए हमें भी ऐसी जानकारी मिली है. ज़्यादातर लोग ये मान रहे हैं कि ऐसी घटना हुई है."
अगस्त्यमुनि उत्तराखंड का एक धार्मिक महत्व वाला क़स्बा है जो ज़िला मुख्यालय रुद्रप्रयाग से क़रीब सोलह किलोमीटर दूर है. क़रीब बीस हज़ार की आबादी वाले इस क़स्बे  में उत्तराखंड ज़िले का एकमात्र डिगरी कॉलेज है और यहां रहकर ग्रामीण क्षेत्र के छात्र पढ़ाई करते हैं.
स्थानीय पत्रकार हरीश गुसाईं के मुताबिक अगस्त्यमुनि में मुसलमानों की संख्या सीमित है और वो सब्ज़ी की दुकानें लगाते हैं. इसके अलावा छोटे-मोटे काम करते हैं.
हरीश गुसाईं कहते हैं, "इस क्षेत्र में हाल के महीनों में मुसलमान युवकों के हिंदू युवतियों से छेड़छाड़ की वारदातों की चर्चा कई बार हुई है लेकिन ऐसी घटनाओं पर एफ़आईआर दर्ज नहीं हुई है. आम लोगों में इस तरह की चर्चाओं को लेकर आक्रोश हैं."
गुसाईं के मुताबिक प्रदर्शन में अधिकतर छात्र ही शामिल थे. वो कहते हैं, "क़रीब दो हज़ार प्रदर्शनकारी थे जो अचानक जुटे थे. ये प्रदर्शन किसी संस्था ने नहीं बुलाया था बल्कि सोशल मीडिया के ज़रिए ही लोग जमा हुए थे. हमने अगस्त्यमुनि में पहले इतना बड़ा प्रदर्शन नहीं देखा है."
केदारनाथ के जाने के रास्ते में पड़ने वाला अगस्त्यमुनि उत्तराखंड के बाक़ी क़स्बों की ही तरह एक शांत क़स्बा है जहां पहले इस तरह की वारदातें नहीं हुई हैं. सांप्रदायिक तनाव की ये घटना इस क़स्बे के लिए नई है.
जिस चश्मदीद ने बीबीसी से बात की उन्होंने कहा, "ऐसा माहौल देखकर दिल बैठ रहा है. अगस्त्यमुनि में ये पहली बार हुआ है. उम्मीद है प्रशासन स्थिति को नियंत्रण में कर लेगा."
वहीं प्रशासन भी अपने स्तर से अफ़वाह से निबटने की कोशिश कर रहा है. रुद्रप्रयाग के ज़िलाधिकारी ने लोगों से शांति बनाए रखने की अपील करते हुए कहा, "हमने स्थिति को नियंत्रण में कर लिया है. लोगों से आग्रह है कि इस अफ़वाह को और फैलने न दें और दोनों समुदाय के लोग शांति और धैर्य बनाए रखें. ऐसी कोई घटना नहीं हुई है. हम फ़र्ज़ी ख़बर को फैलने से रोकने की कोशिशें कर रही हैं."



उंगलियां चटकाने पर क्यों होती है आवाज़?

वैज्ञानिकों का ध्यान लोगों की सबसे अजीब आदतों में से एक पर है - उंगलिया चटकाने पर आवाज़ क्यों होती है?
अमरीका और फ्रांस के शोधकर्ताओं का कहना है कि इसका कारण गणित के तीन समीकरणों की मदद से बताया जा सकता है. उनके मॉडल से ये साबित होता है कि ये आवाज़ हड्डियों के जोड़ में जो तरल पदार्थ होता है, उसमें बुलबुले फूटने की वजह से होती है. 
हैरानी की बात ये है कि इस प्रक्रिया पर एक पूरी सदी तक बहस होती रही. 
फ्रांस में विज्ञान के छात्र विनीत चंद्रन सुजा क्लास में अपनी उंगलिया चटका रहे थे जब उन्हें इसके बारे में पता लगाने का ख़्याल आया. 
उन्होंने अपने अध्यापक डॉ अब्दुल बरकत के साथ गणितीय समीकरणों की एक सिरीज़ तैयार की जिसकी मदद से बताया जा सके कि उंगलियों और कलाई के जोड़ों को चटकाने पर आवाज़ क्यों और कैसे आती है.
उन्होंने बीबीसी को बताया, "पहले समीकरण से पता चला कि जब हम अपनी उंगलियां चटकाते हैं, हमारी हड्डियों के जोड़ों में अलग-अलग दबाव होता है." 
"दूसरे समीकरण से पता चलता है कि अलग दबाव से बुलबुलों का साइज़ भी अलग होता है."
"तीसरा समीकरण में हमने अलग-अलग साइज़ वाले बुलबुलों को, आवाज़ करने वाले बुलबुलों के साइज़ के साथ जोड़ा."
चंद्रन सुजा ने बताया कि इन सभी समीकरणों से एक पूरा गणित मॉडल बन गया जो उंगली चटकने की आवाज़ के बारे में बताता है. चंद्रन इस वक्त कैलिफोर्निया के स्टेनफोर्ड विश्वविद्यालय में पोस्टग्रेजुएशन कर रहे हैं.
जब हम अपनी उंगलियां चटकाते हैं तो हम अपने जोड़ों को खींच रहे होते हैं. और जब हम ऐसा करते हैं तो दबाव कम होता है. बुलबुले तरल के रूप में होते है जिसे साइनोवियल फ्लूड कहा जाता है. उंगलियां चटकाने की प्रक्रिया में जोड़ों का दबाव बदलता है और उससे बुलबुले भी तेज़ी से घटते-बढ़ते हैं और इसी से आवाज़ पैदा होती है. 
इस मॉडल से दो विपरीत थ्योरी यानी सिद्धांतों में एक संबंध बनता नज़र आता है. बुलबुले के फूटने से आवाज़ पैदा होती है, ये बात पहले 1971 में सामने आई थी. 
लेकिन 40 साल बाद इसे नए प्रयोगों के बाद चुनौती दी गई जिसमें बताया गया कि बुलबुले उंगलियां चटकाने के काफी देर बाद भी फ्लयूड में बने रहते हैं. 
इस नए मॉडल के बाद ये मुद्दा हल होता दिख रहा है क्योंकि इसके मुताबिक कुछ बुलबुलों के फूटने से ही आवाज़ पैदा होती है. इसलिए, उंगलियां चटकने के बाद भी छोटे बुलबुले तरल में बने रहते हैं. 
इस स्टडी को सांइटिफिक रिपोर्ट्स जरनल में प्रकाशित किया गया है जिससे पता चलता है कि बुलबुले फूटने से जो दबाव पैदा होता है उससे वेव पैदा होती है जिसे गणित के समीकरणों से समझा जा सकता है और मापा जा सकता है. 
इससे ये भी पता चलता है कि कुछ लोग अपनी उंगलियां क्यों नहीं चटका पाते हैं. अगर आपकी उंगलियों के टखनों की हड्डियों में ज्यादा जगह है तो दबाव उतना नहीं हो पाता कि आवाज़ पैदा करे. 



'सेक्स के लिए मुझे यूं बहाने बनाने पड़ते थे'

(इस लेख में वयस्कों के लिए जानकारी है और लेख में अपना अनुभव साझा करने वाले शख़्स ने अपनी पहचान गुप्त रखी है)
मैंने कई रातें बस रोते हुए गुज़ारी हैं.
कई डॉक्टरों से मुलाक़ात के बाद मेरी तकलीफ़ बढ़ गई थी. हर पल निराशा बढ़ रही थी और मेरी परेशानी भी.
अपनी समस्या से लड़ने के लिए मैं चोरी-छिपे भारत से कई सौ ब्रिटिश पाउंड की वायग्रा मंगवा चुका हूँ.
20 गोलियों का एक पैकेट आता था, जिसमें एक गोली की क़ीमत होती थी क़रीब 150 रुपए.
बाथरूम में जाकर मैं वो गोली खाता था और ये महसूस करने की कोशिश करता था कि सब ठीक है.
मैं 25 साल का हूँ. मुझे समझ नहीं आता कि इतनी कम उम्र में मुझे ही ये सब क्यों झेलना पड़ा.
मेरी गोलियाँ ख़त्म हो जातीं तो मैं सकते में आ जाता. क्योंकि फिर सेक्स करने के लिए मुझे बहाने बनाने पड़ते.
ये गोलियाँ मुझ पर असर करती भी थीं, तो भी मैं सेक्स का आनंद नहीं ले पाता. हर वक़्त मन में एक डर रहता था.
मैं 16 का था जब हस्तमैथुन करते हुए मुझे अपनी कमज़ोरी का अहसास हुआ. सुबह के वक़्त इरेक्शन होना बंद हो चुका था. ये पहला लक्षण था.
अगले 12 महीने में स्थिति तेज़ी से बिगड़ी. हस्तमैथुन और सेक्स मेरे लिए मुश्किल होता चला गया.
मुझे लगने लगा था कि मेरी गर्लफ़्रेंड को भी मेरी कमज़ोरी के बारे में पता चल गया था. और ये बात काफ़ी तकलीफ़देह था.
ऐसा कोई नहीं था जिससे मैं अपनी बात कह पाता. स्कूल के दोस्त मेरा मज़ाक बनाते. घर में पिता से ये बात शर्म की वजह से नहीं कह पाया.
बल्कि अपने दोस्तों से मैं अपनी सेक्स लाइफ़ के बारे में डींगे हांकता रहा, जैसा बाकी सब दोस्त करते थे.
मुझे लगता था कि नपुंसकता सिर्फ़ बूढ़े लोगों की ही होती होगी. लेकिन नौजवानों में भी ये समस्या होती है और इसकी संख्या काफ़ी है.
हाल ही में हुए एक अध्ययन से तो ये पता लगा है कि 40 साल से कम उम्र के हर चार पुरुषों में से एक पुरुष को लिंग-दोष होता है.
मेरी डॉक्टर ने मुझे बताया है कि हर 10 में से एक पुरुष को ये जीवन में कभी भी हो सकता है. 
फिर भी ये ऐसा विषय है जिसके बारे में आपको बात करने के लिए लोग ढूंढने से मिलते हैं. ऐसे लोग जो आपकी समस्या को संजीदगी से बस सुन लें.
मुझे लगा था कि पॉर्न देखने से शायद मदद मिलेगी. लेकिन असल जीवन में वैसा कुछ नहीं होता जैसा दिखाया जाता है.
एक बार मेरी गर्लफ़्रेंड ने वायग्रा की गोलियाँ देखकर मुझसे पूछा था कि ये क्या है? उसकी बात को अनसुना करने में मेरा पसीना छूट गया था.
आज मुझे लगता है कि मुझे उससे बात करनी चाहिए थी. लेकिन मैं शर्मिंदगी नहीं उठाना चाहता था.
कुछ साल पहले मुझे लगा कि मुझे आत्महत्या कर लेनी चाहिए. मेरे लिए मोहब्बत और रिश्ता निभाना मुश्किल हो गया था.
मुझे लगता था कि कभी मेरा परिवार नहीं होगा और ये रिश्ता भी मेरी कमज़ोरी के कारण टूट जाएगा.
मैं गिन नहीं सकता कि कितनी रातें मैंने रोकर गुज़ारी हैं. सिर्फ़ इसी बारे में सोच-सोचकर.
मेरे स्ट्रेस के कारण मैंने ड्रग्स लेने शुरू किए. लेकिन फिर लगा कि कमज़ोरी में अपने शरीर को और नुक़सान पहुँचाना ठीक नहीं होगा.
एक दिन मैंने अपनी सारी समस्याओं के बारे में अपनी माँ को बताने का फ़ैसला किया. मैंने उनसे कहा कि मैं मर रहा हूँ. ये कमज़ोरी मुझे तोड़ रही है.
वो मेरी बातें सुनकर हैरान हुईं. लेकिन उन्होंने ही मेरी मदद की. उन्होंने कहा कि मुझे नए डॉक्टर से मिलना चाहिए.
नए डॉक्टर ने मुझे जेल, गोलियाँ, इंजेक्शन वगैरह सब दिए. मैं उनसे इलाज में पूरा विश्वास रखकर उनके साथ था.
डॉक्टर ने बताया कि ये सब चीज़ें ही पॉर्न स्टार्स को सेक्स के दौरान मदद करती हैं. ये इलाज बहुत दर्द भरा था. छह हफ़्ते में मैंने उनसे हाथ जोड़ लिए.
एक मनोवैज्ञानिक ने भी कहा कि ये सब चीज़ें मानसिक होती हैं. उनकी ये बात सुनकर मैं दोबारा उनके पास नहीं गया, क्योंकि मैं ही जानता था कि मैं किस स्थिति से गुज़रा हूँ.
ख़ैर, मेरे टेस्ट होते रहे. किसी एक टेस्ट से पता चला कि मेरे लिंग के इर्द-गिर्द ख़ून का बहाव ठीक से नहीं होता है. इसे वेनस लीक कहा जाता है.
हालांकि कई जानकारों का कहना है कि ये समस्या सिर्फ़ इसी वजह से नहीं हो सकती.
अंत में एक डॉक्टर ने कहा कि आप लिंग इम्प्लांट करवा लें. उससे इस कमज़ोरी को अलग तरह से दूर किया जा सकेगा.
मैंने उस डॉक्टर की सुनी. एक बड़ा ऑपरेशन करवाया और आज मैं अपने लिंग को कंट्रोल कर सकता हूँ.
मेरी नई गर्लफ़्रेंड को इसके बारे में पता है. मैंने मज़ाक-मज़ाक में उसे इसके बारे में बताया. वो मेरी बात को समझीं. मुझे लगता है काश मैं उससे पहले मिला होता, तो ज़िंदगी काफ़ी आसान हो गई होती.
बहरहाल, मेरे दोस्तों को भी अब इसके बारे में पता है. वो रोबोट-मैन कहकर मुझे चिढ़ाते हैं. वो मुझसे इसके बारे में ज़्यादा से ज़्यादा जानना चाहते हैं.
इस समस्या से जूझ रहे लोगों को मेरी राय है कि आप जल्द से जल्द अपनी लाइफ़ में कोई ऐसा ढूंढ लीजिये, जिससे आप अपनी समस्या के बारे में बात कर सकें.
बात करने से ये थोड़ा आराम मिलता है. कोशिश करें कि इसका इलाज़ करवाएं. और हो सके तो कोई ऐसा पार्टनर ढूंढें जो आपके मन की बात को समझे.
और वायग्रा या उसके जैसी अन्य दवाओं का खाकर अपना समय और पैसा बर्बाद न करें. इनसे समस्या का हल मुश्किल है.



जानते हैं, कसरत करने पर आपकी चर्बी कहां चली जाती है?

कसरत करने पर लोगों के शरीर से चर्बी घट जाती है, लेकिन यह आख़िर जाती कहां है? लगभग 150 डॉक्टरों, आहार विशेषज्ञों और शारीरिक प्रशिक्षकों ने इस सवाल का ग़लत जवाब दिया. 
चलिए देखते हैं कि क्या आपको यह पता है? सवाल बेहद सरल है- जब कोई कसरत करके अपना वज़न कम करता है तो उसके शरीर की चर्बी जाती कहां है?
अ) चर्बी, ऊर्जा और उष्मा में परिवर्तित हो जाती है
ब) चर्बी, मांसपेशी में बदल जाती है
स) चर्बी, कार्बन डाइऑक्साइड और पानी में बदल जाती है
अगर आपका जवाब 'अ' या 'ब' है तो चिंता मत करें आप ऑस्ट्रेलिया के न्यू साउथ वेल्स यूनिवर्सिटी के स्कूल ऑफ़ बायोमोलिक्यूलर साइंस के वैज्ञानिक रूबेन मीरमैन के एक सर्वे के उन 147 विशेषज्ञों की ही तरह हैं जिन्होंने इसका जवाब ग़लत दिया था. 
यह सबसे आम प्रतिक्रिया थी कि चर्बी ऊर्ज़ा में परिवर्तित हो जाती है, 
सबसे आम प्रतिक्रिया यह थी कि वसा ऊर्जा बन जाता है. दरअसल यह भौतिक द्रव्य संरक्षण के नियमों के ख़िलाफ़ है, जिसमें सभी रासायनिक प्रतिक्रियाओं का पालन किया जाता है.
विकल्प 'ब' के बारे में मीरमैन कहते हैं चर्बी का मांसपेशी में परिवर्तन असंभव है.
2014 में ब्रिटिश मेडिकल जर्नल में छपे मीरमैन के शोध के मुताबिक इसका सही जवाब 'स' है, यानी चर्बी, कार्बन डाइऑक्साइड और पानी में बदल जाती है. 
जिसमें शरीर के मुख्य उत्सर्जन अंग फेफड़े का सबसे अहम काम होता है.
शोध के मुताबिक, "शरीर से पानी, पेशाब, पसीना, सांस और अन्य शारीरिक तरल पदार्थों के रूप में बाहर निकलता है."
मीरमैन ने theconversation.com पर लिखा, "अगर आप 10 किलो चर्बी कम करते हैं, तो इसका 8.4 किलो कार्बन डाइऑक्साइड के माध्यम से और शेष 1.6 किलो पानी के रूप में बाहर निकलता है." 
अन्य शब्दों में कहें तो, व्यावहारिक रूप से हम जो वज़न कम करते हैं, उसे हम सांस के रूप में छोड़ते हैं.
जिन 150 विशेषज्ञों के बीच सर्वे किया गया उनमें से केवल तीन ने सही जवाब दिया.
मीरमैन ने ऑस्ट्रेलियाई विशेषज्ञों के बीच यह सर्वे किया, लेकिन जैसा कि वो बीबीसी को बताते हैं, उन्हें अमरीका, ब्रिटेन और कई यूरोपीय देशों में भी यही ग़लत अवधारणा मिली.
मीरमैन का निष्कर्ष इस तथ्य पर आधारित है कि हम जो कुछ भी खाते हैं उसमें जितना ऑक्सीजन लेते हैं उसे भी शामिल किया जाना चाहिए.
उदाहरण के लिए, अगर आपके शरीर में 3.5 किलो खाना और पानी आता है, इस दौरान 500 ग्राम ऑक्सीजन भी लिया. तो आपके शरीर से चार किलो ज़रूर बाहर जाना चाहिए.
मीरमैन लिखते हैं, "अन्यथा आपका वज़न बढ़ जाएगा."
उनके मुताबिक, "वज़न घटने के लिए वसा कोशिकाओं से कार्बन को बाहर निकालने की आवश्यकता होती है."
जब हम सांस लेते हैं, तो हम कार्बन छोड़ते हैं, तो क्या अगर हम अधिक सांस लेंगे तो हम कार्बन में तब्दील हुए वसा को कम करने में कामयाब होंगे?
मीरमैन लिखते हैं, "दुर्भाग्यवश ऐसा नहीं हो सकता, क्योंकि ज़रूरत के ज़्यादा सांसे लेने से हाइपर्वेन्टलेशन हो जाएगा, जिससे आपको चक्कर आएगा और आप बेहोश भी हो सकते हैं.
"एकमात्र तरीका है जिससे आपके शरीर से निकलने वाले कार्बन डाइऑक्साइड की मात्रा बढ़ सकती है, इसके लिए आपको अपनी मांसपेशियों की गतिविधियों को बढ़ाना होगा."
कसरत के अलावा मीरमैन और भी कई अन्य तरीके बताते हैं जिससे हम कार्बन डाइऑक्साइड उत्पन्न करते हैं.
उदाहरण के लिए, एक 75 किलो वज़न वाला व्यक्ति आराम के वक्त 590 ग्राम कार्बन डाइऑक्साइड उत्पन्न करता है.
मीरमैन कहते हैं, "कोई दवा या पेय इस नंबर को बढ़ा नहीं सकते."
सोते समय, एक व्यक्ति करीब 200 ग्राम कार्बन डाइऑक्साइड उत्सर्जित करता है. इसके अलावा, केवल खड़े होने और तैयार होने से आपका मेटाबॉलिक दर दोगुनी हो जाता है. टहलने जाने, खाना पकाने और घर की सफ़ाई में यह दर तिगुनी तक हो जाती है.
तो मीरमैन के मुताबिक, अगर वज़न कम करना है तो "कम खाएं और शरीर को अधिक से अधिक चलाएं."
अंत में वो कहते हैं, "कोई भी आहार जिससे आपके शरीर में कम ऊर्जा आती है, वज़न कम करने में बेहद कारगर होगा."
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.)



इराक़ से आए शव हमारे ही हैं, कैसे पता चला?

साल 2014 में 40 भारतीय इराक़ के मूसल शहर में लापता हो गए थे. इनमें से एक भाग निकला और दावा किया कि बाक़ी सभी 39 मारे जा चुके हैं.
तब इस दावे को ख़ारिज कर दिया गया था. सरकार ने कहा था कि जब तक उनके मारे जाने के सबूत नहीं मिलते, उन्हें जीवित माना जाएगा. 
लेकिन कुछ दिन पहले जब संसद में विदेश मंत्री सुषमा स्वराज बयान देने खड़ी हुई तो किसी को इस बात का अंदाज़ा नहीं था कि 39 परिवारों की उम्मीद पल भर में टूट जाएगी.
इन शवों के अवशेष लेने इराक़ गए विदेश राज्य मंत्री वीके सिंह ने कहा कि 38 भारतीयों के अवशेष भारत पहुंच चुके हैं. एक शव का डीएनए मैच होने में दिक्कत हुई. 
सुषमा स्वराज ने राज्यसभा में बताया था कि इराक़ में 2014 में लापता हुए 40 भारतीयों में से 39 मारे गए हैं और उनकी हत्या के लिए चरमपंथी संगठन आईएसआईएस ज़िम्मेदार है.
इस मौक़े पर विदेश मंत्री ने कहा कि मौत की पुष्टि मृतकों के परिजनों के डीएनए सैम्पल मैच करा कर किया गया है. 
सुषमा ने ये भी बताया कि शवों को क़ब्र खोद कर निकाला गया था और तभी इस बात की जानकारी मिली. सभी शव एक ही क़ब्र में मिले थे.
उन्होंने कहा कि चारों राज्यों की सरकारों से डीएनए सैम्पल मंगवाए गए थे और फिर शवों के साथ मिलाया गया. डीएनए मैच से बड़ा सबूत कुछ नहीं हो सकता है.
विदेश राज्य मंत्री वी के सिंह को इराक़ भेजकर शव भारत लाने की ज़िम्मेदारी दी गई. वो रविवार को रवाना हुए थे और सोमवार को लौट आए.
इंडियन एक्सप्रेस के मुताबिक 39वां शव भारत नहीं लाया जा रहा है क्योंकि डीएनए टेस्टिंग से सिर्फ़ 70 फ़ीसदी मैच मिला है, जबकि दूसरों के मामले में ये 95 फ़ीसदी से ज़्यादा है. 
कुछ परिवारों का कहना है कि उन्हें ताबूत खोलकर न देखने और जल्द से जल्द अंतिम संस्कार करने की हिदायत दी गई है.
इसकी वजह समझी भी जा सकती है. जो शव कई महीनों से ज़मीन के नीचे दबा था, वो किस हालत में रहा होगा? लेकिन जो शव इतने ख़राब हालत में हो, उसकी पहचान कैसे कर ली गई?
कैसे पता चला होगा कि जो शव मिले हैं, वो भारतीय का है? और ये कैसे सुनिश्चित किया जाएगा कि बिहार वाले का शव पंजाब न पहुंचे और पंजाब वाले का बिहार?
ये सारी चीज़ें मुमकिन हुई हैं डीएनए की वजह से. विदेश मंत्री ने भी कई बार ज़िक्र किया कि डीएनए मैच कराने के बाद ही शवों की शिनाख़्त की गई है.
लेकिन ये डीएनए होता क्या है? इसे डीऑक्सीराइबोन्यूक्लिक एसिड कहते हैं. डीएनए मॉलेक्यूल से बना होता है जिसे न्यूक्लियोटाइड कहते हैं. हर न्यूक्लियोटाइड में एक फ़ॉस्फ़ेट ग्रुप, एक शुगर ग्रुप और नाइट्रोजन बेस होता है.
और ये शवों की पहचान करने में कैसे काम आता है और डीएनए टेस्टिंग के लिए शव से कहां से सैम्पल लेना सबसे अच्छा होता है? 
ख़ून, टिश्यू या फिर बालों की जड़ से डीएनए लिया जा सकता है. अगर शव को दबे कई दिन हो चुके हैं और वो काफ़ी ख़राब हालत में है तो ह्यूमरस या फ़ीमर जैसी लंबी हड्डियों से सैम्पल लिए जा सकते हैं.
इसके अलावा दांत भी डीएनए सैम्पल लेने के काम आते हैं.
दिल्ली स्थित अखिल भारतीय आयुर्विज्ञान संस्थान यानी एम्स के फ़ॉरेंसिक चीफ़ डॉक्टर सुधीर गुप्ता ने बीबीसी को बताया डीएनए को दुनिया भर में सबसे वैज्ञानिक तरीका माना जाता है और सैम्पल जांच के लिए ब्लड रिलेटिव चाहिए होता है.
मां-बाप, बेटा-बेटी या दादा-दादी, पोता-पोती हो, इनसे सैम्पल लिया जा सकता है. इसके बाद शव के सॉफ़्ट टिश्यू या बोन मैरो को इस सैम्पल से मिलाया जाता है.
लेकिन ऐसा कहा जा रहा है कि एक सैम्पल का 70 फ़ीसदी मैच मिला है, इसका क्या मतलब है?
डॉ गुप्ता ने कहा, ''इसमें पर्सेंटेज़ कुछ नहीं होता. लोकाई होता है. अगर एक स्तर तक लोकाई मैच होता है, तो सैम्पल मैच माना जाता है. 12-15 चीज़ें मैच की जाती हैं. और इन सभी के नतीजे मिलकर फ़ैसले पर पहुंचा जाता है.''
शव इतने दिन तक दबा रहता है, फिर टिश्यू कैसे बचे रहते हैं? इसके जवाब में उन्होंने कहा, ''बोन मैरो से सैम्पल मिल जाते हैं, बालों से मिल जाते हैं.''
और कितने वक़्त बाद तक शव इस स्थिति में रहता है कि उससे सैम्पल के लिए टिश्यू मिल जाएं, इस पर उन्होंने कहा, ''जब तक शव में से टिश्यू मिल सकते हैं, डीएनए मैच किया जा सकता है.''
''और टिश्यू कब तक बचे रहते हैं, ये अलग-अलग बातों पर निर्भर करता है. कुछ मामलों में सालों-साल तक. ख़ास तौर से बोन मैरो से सैम्पल मिल जाते हैं.''
और किन चीज़ों से डीएनए मैच किया जा सकता है, डॉ गुप्ता ने कहा, ''ख़ून, बाल, नाख़ून, लार, बोन मैरो, इन सभी से मैचिंग की जा सकती है.''
डीएनए मैचिंग से पहले शवों की पहचान कैसे की जाती थी, उन्होंने बताया, ''बहुत मुश्किल या यूं कहें कि क़रीब-क़रीब नामुमकिन होता था.''
''जबड़े के आकार या फिर दूसरी शारीरिक संरचनाओं से अंदाज़ा लगाया जाता था लेकिन डीएनए के बाद ये सब बहुत आसान हो गया.''



उडुपी में महिलाओं का रुतबा ऊँचा, लेकिन राजनीति में पूछ नहीं

दक्षिण भारत के कर्नाटक का तटवर्ती ज़िला उडुपी जहाँ घरों में बेटों से कहा जाता है कि उन्हें समाज में महिलाओं का सम्मान किस तरह करना चाहिए.
यही वजह है कि उडुपी ज़िले में महिलाओं का अनुपात मर्दों की तुलना में ज़्यादा है.
 के अनुसार उडुपी ज़िले में 1,000 पुरुषों पर 1094 महिलाएं हैं.
यह अनुपात इसलिए भी ज़्यादा है क्योंकि बेटी के पैदा होने पर यहाँ जश्न मनाया जाता है.
उडुपी को अपने व्यंजनों के लिए देश और विदेश में ख्याति मिली हुई है. ब्रैंड उडुपी के होटलों का चेन दूर-दूर तक फैला हुआ है. चाहे वो इडली, वड़ा या डोसा हो या फिर आचार, उडुपी के व्यंजनों की अपनी अलग पहचान है.
यहाँ पर सिर्फ़ महिलाओं द्वारा संचालित कई उद्यम हैं. चाहे छोटे हों या बड़े. यहाँ तक कि एक रेस्तरां है 'क्लास्सिक विलेज रेस्टोरेंट' जिसे सिर्फ़ और सिर्फ़ 12 महिलाएं ही मिलकर चलाती हैं.
इसकी मालकिन हैं जीए कोटेयार जबकि मुख्य शेफ़ हैं गीता सुवर्णा.
उडुपी के लोगों को लगता है कि इस तरह का रेस्तरां ही काफ़ी है ये बताने के लिए कि यहाँ के समाज में महिलाएं कितनी सशक्त हैं.
लेकिन इन सबके बावजूद जब बात राजनीति की आती है तो यहाँ महिलाओं का उतना प्रतिनिधित्व नहीं है जितना होना चाहिए.
यहाँ की रहने वाली जयश्री राज कहती हैं कि राजनीति का जब सवाल उठता है तो यहाँ सभी दल एक पायदान पर हैं क्योंकि महिलाओं को कोई टिकट नहीं देना चाहता.
हालांकि उडुपी की अच्छी बात यह है कि यहाँ की सांसद शोभा कर्ण लाजे और ज़िला अधिकारी मेरी फ्रांसिस महिला हैं.
विनुथा किरण सामजिक कार्यकर्ता हैं जिनका जन्म ही उडुपी में हुआ है.
बीबीसी से बातचीत के दौरान वो कहती हैं कि स्थानीय निकायों में महिलाओं की संख्या काफ़ी है. जैसे ज़िला परिषद् और पंचायत.
वो कहती हैं, "मगर जब बात विधानसभा के चुनावों की आती है तो कोई भी दल महिलाओं को टिकट नहीं देना चाहता है. राजनीतिक दल मानकर चलते हैं कि महिलाएं कमज़ोर हैं और चुनाव जीत नहीं सकतीं, जबकि ये बात ग़लत है. आप स्थानीय निकायों को देखिए. यहाँ पंचायतों और ज़िला परिषद् में महिलाओं का दबदबा है."
विधानसभा के चुनावों की घोषणा होने के साथ टिकटों के लिए नेताओं में ख़ूब संघर्ष चल रहा है. लेकिन इस दौड़ में महिलाएं काफ़ी पीछे हैं.
चुनाव आयोग के आंकड़े बताते हैं कि उडुपी जिले की सभी पांच विधानसभा क्षेत्रों में महिला वोटरों की संख्या ज़्यादा है.
पूरे ज़िले की आबादी 10 लाख की है जिसमे पाँच लाख से ज़्यादा महिलाएं हैं जबकि पुरुषों की संख्या चार लाख पचास हज़ार के आसपास की बताई जाती है.
इस ज़िले में ब्यन्दूर, कुंदापुर, उडुपी, कऊप और करकला विधान सभा क्षेत्र हैं.
इसका यह मतलब हुआ कि उडुपी की सभी सीटों पर महिलाएं ही तय करेंगीं कि जीत किसकी होगी. उन्ही के वोट निर्णायक होंगे.
ज्योति रमन्ना शेट्टी के अनुसार, उडुपी की महिलाओं ने हर क्षेत्र में अपना दबदबा बनाने में कामयाबी हासिल की है. चाहे वो शिक्षा का क्षेत्र हो या व्यवसाय.
उडुपी में ही मनिपाल विश्वविद्यालय है और इसे शिक्षा का गढ़ माना जाता है.
दूर-दूर से छात्र यहाँ पढने आते हैं. ज्योति कहती हैं कि इस सुविधा का ज़्यादा फ़ायदा यहाँ की महिलाओं ने उठाया है और ख़ूब शिक्षा हासिल की है.
विनुथा किरण के अनुसार इसके अलावा भी कई छोटे छोटे उद्यम हैं जिसे सिर्फ़ महिलाएं ही चलाती हैं. कई महिला समूह भी हैं जो इन छोटे उद्यमों को वित्तीय सहायता प्रदान करने के लिए काम कर रहे हैं.
बीबीसी से बातचीत के दौरान उडुपी की महिलाओं का कहना था कि वो अपने बेटों को घरों में ही सिखाती हैं कि महिलाओं का सम्मान किस तरह किया जाना चाहिए.
यही कारण है कि उडुपी में ना सिर्फ़ महिलाओं का रुतबा काफ़ी ऊंचा है, उन्हें सम्मान के साथ भी देखा जाता है.
जयश्री कृष्णा राज कहती हैं, "हम बेटियों को नहीं कहते कि क्या पहन कर घर से निकलें. बल्कि हम बेटों को सिखाते हैं कि महिलों के साथ कैसे पेश आना चाहिए और कैसे उनको सम्मान की नज़र से देखना चाहिए. यही फ़र्क है हमारे समाज में और उत्तर भारत के समाज में."



पीएम मोदी संग पूरी भाजपा उपवास पर, कांग्रेस ने कहा स्वांग

 में छपी एक ख़बर के अनुसार बृहस्पतिवार को संसद सत्र के दौरान संसद न चलने देने के लिए नाराज़गी प्रकट करने के लिए प्रधानमंत्री नरेंद्र मोदी एक दिन का उपवास करेंगे. उनके साथ अन्य भाजपा नेता और कर्यकर्ता भी उपवास करेंगे.
दिल्ली प्रदेश भाजपा ने अपने कार्यकर्ताओं से कहा है कि वो इस दिन खाना खाते हुए या सेल्फी लेते हुए न दिखें और अपने इलाके से खाने के खोमचों को भी हटवाएं. प्रदेश भाजपा ने ये भी कहा है कि जिन कार्यकर्ताओं को डायबिटीज़ की शिकायत है वो उपवास में हिस्सा न लें.
अख़बार के अनुसार उपवास के दौरान मोदी अपने पूर्व नियोजित कार्यक्रम के अनुसार ही काम करेंगे और चेन्नई के कांचीपुरम में डिफेन्स एक्पो का उद्घाटन करेंगे.
इससे पहले कांग्रेस ने 9 अप्रैल को दलितों के विरोध को समर्थन देने के लिए और "सांप्रदायिक सौहार्द की रक्षा और सुरक्षा को बढ़ावा देने के लिए" सांकेतिक उपवास दिवस मनाया था.
कांग्रेस प्रवक्ता रणदीप सुरजेवाले ने ट्वीट कर भाजपा के 
 है.
 के पहले पहले पन्ने पर छपी एक ख़बर के अनुसार सुप्रीम कोर्ट ने कहा है कि पीठों के गठन और काम का आवंटन चीफ जस्टिस का विशेषाधिकार है और ये अधिकार उन्हें संविधान के तहत मिला हुआ है.
अख़बार के अनुसार कोर्ट ने कहा कि कौन सा मामला किस जज की कोर्ट में सुना जाएगा इसमें नियुक्ति के आधार पर वरिष्ठता का कोई फर्क नहीं पड़ता. कोर्ट ने कहा कि सुप्रीम कोर्ट में नियुक्ति के बाद प्रत्येक जज आवंटित केस को सुनने के लिए अधिकृत और कर्तव्यबद्ध हैं.
ये फैसला चीफ जस्टिस दीपक मिश्रा की अध्यक्षता वाली पीठ ने सुनाया है. पीठ में अन्य जज जस्टिस एएम खानविलकर और जस्टिस डीवाई चंद्रचूड़ हैं.
इससे पहले इसी साल जनवरी में सुप्रीम कोर्ट के चार जजों ने कहा था कि सुप्रीम कोर्ट का प्रशासन ठीक से काम नहीं कर रहा है और चीफ़ जस्टिस मामलों का अनुचित आवंटन करते हैं. चार जजों का कहना था कि लोकतंत्र के लिए ये हालात ठीक नहीं हैं.
 में छपी एक ख़बर के अनुसार रक्षा मंत्री निर्मला सीतारमण ने कहा है कि भारतीय सेना के आधुनिकीकरण के लिए देश के पास "पर्याप्त आर्थिक संसाधन हैं" और इस बारे में "रक्षा मंत्रालय में फ़ैसले लिए जा रहे हैं". 
उन्होंने कहा कि सरकार भारतीय सेना को देश के भीतर बने हथियारों को खरीदने के लिए बाध्य नहीं कर सकती. उन्होंने कहा कि वो अधिक से अधिक देश ने भीतर बने सामान को खरीदने के लिए कहती हैं लेकिन सेना के लिए क्या ठीक है और उनकी जरूरत क्या है, इसके संबंध में फ़ैसला सेनाओं को ही करना चाहिए.
उन्होंने कहा कि भारतीय कंपनी अंतरराष्ट्रीय मानकों का पालन करती है तो ये अच्छी बात है, लेकिन इसके लिए उन्हें बाध्य नहीं होना चाहिए.
इससे पहले इस तरह की ख़बरें आ रही थीं कि देश के पास सेना पर खर्च करने के लिए पर्यापात धन नहीं हैं और इसका असर भारत के मुकाबला करने की क्षमताओं पर पड़ सकता है.
 में छपी एक ख़बर के अनुसार उन्नाव में महिला उत्पीड़न के मामले को ले कर पुलिस की उदासीनता के बाद उत्तर प्रदेश पुलिस के बारे में एक और अलीगढ़ से ख़बर आई है.
अलीगढ़ की एक युवती सामूहिक दुष्कर्म की शिकायत करने पुलिस शाने पहुंची तो पुलिस ने उसकी शिकायत नहीं लिखी. पीड़िता के मुख्यमंत्री से गुहार लगाने के बाद 15 दिन की देरी से मामला दर्ज हुआ.
लेकिन जब पीड़िता की शिकायत पर पुलिसकर्मियों पर लापरवही बरतने के सिलसिले में विभागीय कर्यवाई हुई तो पुलिसकर्मियों ने दुष्कर्म के मामले में कोर्ट मे जो चर्जशीट दायर की वो मरपीट से संबंधित चार्जशीट थी.
ये मामला अब सुप्रीम कोर्ट तक पहुंच गया है और कोर्ट ने इस मामले में राज्य सरकार से जवाब तलब किया है.
लड़की का कहना है कि 13 सितंबर 2016 को उसके साथ बंदूक की नोंक पर तीन लोगों ने सामूहिक बलात्कर किया था. इसी की शिकायत करने वो थाने पहुंची थी.
 अख़बार में छपी एक ख़बर के अनुसार हरियाणा में स्कूली बच्चों से एक लंबा प्रेवश फॉर्म भर कर ये बताने को कहा गया है कि उनके माता-पिता किसी 'मलिनता से जुड़े पेशे' में तो नहीं हैं और क्यो वो खुद किसी आनुवांशिक रोग से पीड़ित हैं.
इतनी ही नहीं फॉर्म में माता पिता आयकर भरते हैं या नहीं, उनका धर्म, जाति की जानकारी मांगी गई है और साथ-साथ बच्चे के बैंक से जुड़े विवरण भी मंगे गए हैं.
इस प्रेवश फॉर्म पर विपक्ष ने राज्य सरकार को आड़े हाथों लिया है और कहा है कि सरकार नस्लीय और धार्मिक जानकारी जुट रही है. कांग्रेस का कनहा है कि ये फॉर्म असल में अभिभावक-छात्र निगरानी फॉर्म भरवाए जा रहे हैं.
अख़बार 
 में छपी एक ख़बर के अनुसार हाईकोर्ट ने पीएनबी घोटाले में शामिल हीरा कारोबारी नीरव मोदी की कंपनी के वकील से कहा है कि वो नीरव मोदी से कहें कि वो वापस आ जाएं. 
कोर्ट नीरव की कंपनी की याचिका पर सुनवाई कर रही है. सुनवाई कर रहे जजों की पीठ ने कहा कि यदि आप चाहते हैं कि कोर्ट मामले में तकनीकी जटिलताओं पर ध्यान न दे, तो नीरव मोदी से कहें, वह वापस आ जाएं.
हालांकि कंपनी के वकील ने  कोर्ट को बताया है कि मोदी कहां है इस बारे में उन्हें कुछ पता नहीं है.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



पोस्टपार्टम डिप्रेशन जिसके बारे में लोग कम जानते हैं

आप प्रेग्नेंसी के चेकअप के लिए जाएं और डॉक्टर आपसे होने वाले बच्चे, आपके वज़न और उल्टियां कितनी हो रही हैं इसके अलावा अगर ये सवाल पूछे - 
"क्या आप चीज़ों का मज़ाकिया हिस्सा देख पाती हैं? कुछ ग़लत होने पर ख़ुद को बेवजह ज़िम्मेदार ठहराती हैं?" 
तो थोड़ी देर के लिए आप ज़रूर हैरान हो जाएंगी. 
ख़ास तौर पर तब, जब आप पहली बार मां बनने जा रही हों. एक तो पहली बार मां बनने पर होने वाले सारे एहसास नए होते हैं उस पर इस तरह के सवाल आपके मन में कई आशंकाएं भी पैदा करते हैं. 
आस्ट्रेलिया में रहने वाली कादम्बरी के साथ भी कुछ ऐसा ही हुआ. कादम्बरी दूसरी बार मां बनने जा रही थीं. इस बार वो आस्ट्रेलिया में रह रहीं थी. उनकी पहली बेटी भारत में पैदा हुई थी.
कादम्बरी जब आस्ट्रेलिया में डॉक्टर से मिलने गईं, तो उनसे डॉक्टर ने ऐसे ही पांच-सात सवाल एक साथ पूछे-
"क्या आप अक्सर दुखी रहती हैं और रोने की इच्छा होती है?" "क्या आपको खुद को नुकसान पहुंचाने का ख्याल आता है?"
सवाल सुन कर कादम्बरी को ज़रा भी एहसास नहीं हुआ कि जो सवाल उनसे पूछे गए हैं वो किसी बीमारी से जुड़े हैं. पहली बार तो उन्होंने बिना जाने और बिना कोई सवाल पूछे सभी जवाब दे दिए.
लेकिन, दूसरी बार जब उसी से मिलते-जुलते सवाल पूछे गए तो वो खुद को रोक नहीं पाई. उन्होंने पूछ ही लिया, "आख़िर इन सवालों का मेरी प्रग्नेंसी से क्या लेना देना है."
कादम्बरी का ये सवाल कुछ हद तक सही भी था. जब वह पहली बार मां बनी थीं तो वो भारत में थीं. उस वक्त डॉक्टर ने कभी उनसे ऐसा कोई सवाल नहीं पूछा था. 
कादम्बरी को जवाब मिला, "ये सभी सवाल इसलिए हैं ताकि हम पता लगा पाएं कि कहीं आप पोस्टपार्टम डिप्रेशन से तो नहीं जूझ रही हैं."
तब पहली बार कादम्बरी को पोस्टपार्टम डिप्रेशन के बारे में पता चला. डॉक्टर ने उन्हें बताया कि प्रसव के बाद महिलाओं के व्यवहार में उदासी, तनाव, चिड़चिड़ाहट और गुस्से जैसे बदलाव आते हैं. ऐसे में उन्हें पारिवारिक सहयोग और इलाज की जरूरत होती है. 
कादम्बरी बताती हैं, "यह मेरे लिए पहला और बहुत सुखद अनुभव था. अभी तक सिर्फ शारीरिक परेशानियों पर बात होती थी, लेकिन अब कोई मेरी मानसिक स्थिति पर भी बात कर रहा था जिसे आमतौर पर समझा पाना बहुत मुश्किल होता है."
"जब डॉक्टर ने मुझे पोस्टपार्टम डिप्रेशन के बारे में बताया तो मुझे अहसास हुआ कि पहले प्रसव के बाद भी मैंने अपने व्यवहार में ऐसे ही बदलाव महसूस किए थे. तब मैंने जिस अस्पताल में इलाज कराया था वहां के डॉक्टर ने मुझे ऐसे किसी भी बदलाव के बारे में नहीं समझाया. मुझे परिवार से बहुत सहयोग मिला इसलिए ये परेशानियां अपने आप खत्म हो गईं."
कादम्बरी कहती हैं, ''जब पहला बच्चा हुआ तो मुझे नहीं पता था कि बच्चे की देखभाल कैसे करनी होती है. मुझे अपने शरीर को लेकर भी थोड़ी चिंता थी. इसके कारण मैं थोड़ी चिड़चिड़ी हो गई थी. मैं अपने आप को संभाल नहीं पाती थी और बहुत गुस्सा आता था. यहां तक कि ऑफिस में रहो तो घर की चिंता और घर पर रहो तो ऑफिस का तनाव रहता था."
मनोचिकित्सक डॉ. प्रवीण त्रिपाठी कहते हैं ये समस्या करीब 20 से 70 प्रतिशत महिलाओं में होती है. शुरुआती स्तर पर इसे पोस्टपार्टम ब्लूज़ कहते हैं.
इसके लक्षण बहुत सामान्य होते हैं. जैसे मूड स्विंग, उदासी, चिड़चिड़ापन, रोने की इच्छा होना और बच्चे को संभाल पाऊंगी या नहीं इसकी चिंता होना.
व्यवहार में आया ये बदलाव कुछ समय बाद अपने आप ठीक हो जाता है. इसके लिए दवाइयों की जरूरत नहीं होती. लेकिन, अगर लक्षण बढ़ जाएं तो इलाज जरूरी हो जाता है. 
बीमारी बढ़ने पर नींद नहीं आती, भूख नहीं लगती, मरीज़ अपने आप में गुम रहता है और उसे आत्महत्या के ख्याल आते हैं. ये बीमारी का अगला स्तर है और इसे पोस्टपार्टम डिप्रेशन कहते हैं.
इसमें कई बार महिला अपना बच्चा संभालना भी छोड़ देती है. वो बच्चे के लिए ख़तरनाक भी साबित हो जाती है. हालांकि, ऐसा बहुत कम मामलों में होता है.
दिल्ली के जीबी पंत अस्पताल में स्त्रीरोग विशेषज्ञ भानुप्रिया बताती हैं कि प्रसव के बाद होने वाली मानसिक परेशानियां किसी भी तरह की हो सकती हैं.
जैसे कि इसका एक और हिस्सा है पोस्टपार्टम एंग्ज़ाइटी. इसमें महिला अपने बच्चे के लिए बहुत डर जाती है. उसे हर चीज़ में ख़तरा महसूस होने लगता है. कई बार वह बच्चे को किसी को हाथ भी नहीं लगाने देती.
डॉ. प्रवीण त्रिपाठी कहते हैं कि मां के व्यवहार में बदलाव के कई कारण हो सकते हैं. जिनमें से कुछ इस प्रकार हैं- 
अगर लक्षण शुरुआती हैं तो इसके लिए दवाइयों की जरूरत नहीं होती. लेकिन बीमारी बढ़ जाने पर मनोचिकित्सक को दिखाना जरूरी है.
डॉ. प्रवीण बताते हैं कि प्रसव के बाद महिलाओं को परिवार के सहयोग की बहुत जरूरत होती है. वह कई शारीरिक और मानसिक बदलावों से गुजर रही होती हैं. ऐसे में उन पर अच्छी मां बनने का दबाव न डालें और बच्चे की देखभाल करने में मदद करें. उन्हें भावनात्मक सहयोग दें और धैर्य रखें.
इसके अलावा मेडिकेशन थेरेपी दी जाती है और दवाइयों के साथ-साथ काउंसेलिंग से इलाज किया जाता है. 
इसमें एक और बात मायने रखती है और वो है अस्पताल की तरफ से सही जानकारी दिया जाना. जैसा कि कादम्बरी के मामले में हुआ. ना सिर्फ गर्भधारण के दौरान उनकी मनोदशा पर बात की गई बल्कि प्रसव के बाद घर पर चेकअप के लिए आने वाली नर्स घरवालों के व्यवहार के बारे में पूछती थी. 
यहां तक कि कादम्बरी के पति से भी पूछा गया कि क्या वो भी किसी तनाव या परेशानी से गुजर रहे हैं. ऐसे में अगर अस्पताल की तरफ से समय पर और सही जानकारी मिले तो मरीज़ की काफी मदद हो सकती है.  
पोस्टपार्टम डिप्रेशन को लेकर भारत में जागरूकता की बहुत कमी है. 
डॉ. भानुप्रिया कहती हैं, "लोग महिला के व्यवहार में अचानक आए इस बदलाव को अक्सर दूसरे कारणों से जोड़ देते हैं. कोई इसे शारीरिक कमज़ोरी मान लेता है तो कोई भूत-प्रेत का साया. ऐसे में वो लोग जानबूझकर डॉक्टर के पास नहीं आते बल्कि तंत्र-मंत्र का सहारा लेते हैं."
इस बीमारी का सबसे अच्छा इलाज है कि लोगों को इसके प्रति जागरूक किया जाए. महिलाओं और उसके परिवार को गर्भधारण के समय ही इसकी जानकारी दी जाए.



कार्टून: बेटियों के लिए उपवास

कानून के हाथ में मोच
(बीबीसी हिन्दी के एंड्रॉयड ऐप के लिए 
 करें. आप हमें
 और 
 पर फ़ॉलो भी कर सकते हैं.)



राजस्थान: कौन हैं कुमार विश्वास की जगह प्रभारी बनाए गए दीपक बाजपेयी

आम आदमी पार्टी ने कुमार विश्वास को राजस्थान के प्रभारी के पद से हटा दिया है.
पार्टी नेता आशुतोष ने बुधवार को प्रेस कॉन्फ़्रेंस कर इस बात की पुष्टि की है.
उन्होंने कहा कि इसी साल के अंत में होने वाले राजस्थान चुनाव आम आदमी पार्टी के लिए अहम हैं और इसकी बागडोर अब दीपक  को सौंपी जा रही है.
पिछले साल मई में ही कुमार विश्वास को राजस्थान का प्रभारी बनाया गया था.
क़रीब 20 साल तक दिल्ली में पत्रकार रहे 
 दिल्ली के उप-मुख्यमंत्री मनीष सिसोदिया के नज़दीक़ी बताए जाते हैं. दीपक बाजपेयी फिलहाल आम आदमी पार्टी के चंदे का हिसाब-क़िताब रखने वालो में शामिल हैं.
पार्टी के जानकार बताते हैं कि दीपक यूँ तो पार्टी में लो-प्रोफ़ाइल रखते हैं, लेकिन पार्टी में उनकी सुनी जाती है.
बीबीसी संवाददाता प्रशांत चाहल से बातचीत में दीपक बाजपेयी ने कहा कि वो भी पार्टी के अन्य कार्यकर्ताओं की तरह एक आम कार्यकर्ता हैं. उन्होंने दावा किया कि वो बीते डेढ़ महीने से राजस्थान में ज़मीनी स्तर पर काम कर रहे हैं और चुनाव में रणनीति बनाने में लगे हैं.
दीपक ने कहा कि राजस्थान को लेकर आम आदमी पार्टी का 'विज़न' साफ़ है. जब दीपक से पूछा गया कि राजस्थान में क्या इस दौरान कुमार विश्वास भी उनके साथ थे? तो उन्होंने कहा, "कुमार भाई पार्टी के बड़े नेता हैं. वो शायद बिज़ी हैं. राजस्थान में वो साथ नहीं थे. और पार्टी को फिलहाल राजस्थान में फ़ुल टाइम लोगों की ज़रूरत है."
प्रेस कॉन्फ़्रेंस में आशुतोष ने कहा कि आम आदमी पार्टी ने राजस्थान विभानसभा चुनाव पूरी ताक़त से लड़ने का फ़ैसला किया है.
उन्होंने कहा कि कुमार अपनी निजी व्यस्तताओं की वजह से राजस्थान को वक़्त नहीं दे पा रहे थे और ग्राउंड पर सक्रिय नहीं थे.
प्रेस कॉन्फ़्रेंस के बाद राजस्थान चुनाव को लेकर सोशल मीडिया पर कैंपेन भी शुरू कर दिया गया है.
दिल्ली की तरह राजस्थान में भी आम आदमी पार्टी सस्ती बिजली और मुफ़्त पानी देने का वादा कर रही है.
आम आदमी पार्टी के इस फ़ैसले के बाद कुमार विश्वास ने कोई सीधी प्रतिक्रिया नहीं दी है.
हालांकि ये फ़ैसला आने के कुछ मिनट बाद कुमार ने ट्वीट किया, "वाणी का मोल नहीं चुकता, अनुदानित राज्य सभाओं से जिसके विरुद्ध था युद्ध उसे, हथियार बना कर क्या पाया?"
इससे पहले जनवरी, 2018 में दिल्ली की तीन राज्यसभा सीटों के टिकटों को लेकर कुमार विश्वास की टिप्पणी से आम आदमी पार्टी में खींचतान हुई थी.
कुमार विश्वास ने उस वक़्त अपने नेताओं की अनदेखी कर 'बाहरी गुप्ताओं' को चुनने के आम आदमी पार्टी के फ़ैसले की आलोचना की थी.



अकादमी अवॉर्डस 2018: किस फ़िल्म को मिला ऑस्कर अवॉर्ड?

ऑस्कर अवॉर्ड्स 2018
बेस्ट फ़िल्म: 
बेस्ट डायरेक्टर: गीलर्मो डेल टोरो,  
बेस्ट एक्टर: गैरी ओल्डमैन,  
बेस्ट एक्ट्रेस: फ्रांसेस मैकडोरमेंड, फ़िल्म 
बेस्ट सपोर्टिंग एक्टर:सैम रॉकवेल
बेस्ट सपोर्टिंग एक्ट्रेस:ऐलीसन जैनी,
फ़िल्म को सबसे ज़्यादा चार अवॉर्ड्स मिले. 
लॉस एजेंलिस में 90वें अकादमी अवॉर्ड्स समारोह में श्रीदेवी, शशि कपूर को भी श्रद्धांजलि दी गई.
प्रमुख ऑस्कर बटोरने के मामले में 
, 
 और 
जैसी फ़िल्में रहीं. 
को आठ और 
को सात कैटेगिरी में नॉमिनेट किया गया था. जबकि
 को 13 नॉमिनेशन मिले थे.
डनकर्क (ली स्मिथ)
रिमेमबर मी, फ़िल्म कोको (म्यूज़िक, लिरिक्स- क्रिस्टम एंडरसन लोपेज़ और रॉबर्ट लोपेज़)
 द शेप ऑफ वॉटर
 ब्लेड रनर 2049 (रोजर ए डेकिंस, जिन्हें 14 बार ऑस्कर में नामांकन मिला.)
: इकारस
 डनकर्क (रिचर्ड किंग और एलेक्स गिबसन)
: डनकर्क
 गेट आउट, जॉर्डन पीले
द शेप ऑफ वॉटर
 ए फंटास्टिक वूमेन
कोको
 ब्लेड रनर 2049
 हेवन इज द ट्रैफिक जेम ऑन द 405 (फ्रैंर स्टेफेल)
 कॉल मी बाय योर नेम (जेम्स इवोरी)
कार्यक्रम की शुरुआत जिमी कमेल ने की. अमरीकी  राष्ट्रपति और उपराष्ट्रपति माइक पेंस पर जिमी ने अपनी शुरुआती भाषण में तंज किया.
जिमी ने कहा, ''हम पैसा कमाने के लिए कॉल मी बाय योर नेम जैसी फ़िल्मी नहीं बनाते हैं. हम इन्हें इसलिए बनाते हैं ताकि माइक पेंस को परेशान कर सकें.''
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



क्या है इस साल ऑस्कर में जीती 'द शेप ऑफ़ वॉटर' फ़िल्म की कहानी

भारत समेत दुनिया के ज़्यादातर मुल्क़ों में शायद इस वक्त की सबसे बड़ी लड़ाई पहचान की है.
जहां अपनी पहचान को ऊपर या दूसरे पर थोपने की कोशिशें की जा रही हैं. मैक्सिको से लेकर भारत के उत्तर पूर्व में गोरखालैंड की मांग करने वालों तक.
ऐसे में मैक्सिको के डायरेक्टर गीएर्मो डेल टोरो की फ़िल्म 'द शेप ऑफ वॉटर' का  ऑस्कर अवॉर्ड्स में 13 नामांकन मिलना और बेस्ट फ़िल्म समेत चार ऑस्कर अवॉर्ड जीतना स्वभाविक है.
जिन लोगों ने ये फ़िल्म नहीं देखी है, उनके ज़हन में सवाल उठ सकता है कि इस फ़िल्म की कहानी क्या है?
फ़िल्म की कहानी 1960 के दौर की है. जब सोवियत संघ और अमरीका के बीच शीतयुद्ध चल रहा था. फ़िल्म की मुख्य किरदार एलिसा (सैली हॉकिन्स) गूंगी हैं. जो बल्टीमोर की एक ख़ुफिया हाई सिक्योरिटी सरकारी लैब में सफाई करती है. 
इस लैब में एलिसा के साथ ज़ेल्डा (ओक्टेविला स्पेंसर) भी काम करती है. ज़ेल्डा के अलावा एलिसा पड़ोस में रहने वाले कलाकार जाइल्स (रिचर्ड जेनकिन्स) को जानती है. यही दो लोग एलिसा के अपने हैं. 
इन लोगों के अतीत की कहानी की झलक भी फ़िल्म में मिलती है. जिस लैब में एलिसा काम करती है, वहां एक वैज्ञानिक डॉक्टर हॉफस्टेटलर (माइकल स्टूलबर्ग) भी है. डॉक्टर हॉफस्टेटलर असल में रूसी जासूस होता है.
फ़िल्म का पांचवां और सबसे अहम किरदार बाकी सबसे बिलकुल अलग है. ये पांचवां किरदार है लैब के एक टैंक में रहने वाला जलीय जीव. इस किरदार को निभाया है डग जोन्स ने.
ये जलीय जीव ज़िंदगी और भावनाओं को समझता और जानता है. फ़िल्म में एक संवाद है, जिसे एलिसा संकेतों के ज़रिए कहती है.
इस जलीय जीव को एक नदी से आर्मी ऑफिसर (माइकल शैनन) पकड़कर बंदी बना लेता है. इस जीव के बारे में फ़िल्म में ये दिखाया जाता है कि वो नदी के किनारे बसे कबीलों का देवता है.
ज़ाहिर है इस जीव को लैब में टॉर्चर किया जाता है. इस जलीय जीव से एलिसा की क़रीबियां बढ़ती हैं और फ़िल्म की कहानी आगे बढ़ती है.
एलिसा फ़िल्म में इस जलीय जीव को बचाने की कोशिशें करती हुई नज़र आती है. ये कोशिशें कभी इस जलीय जीव को अपने बाथटब में छिपाती तो कभी कहीं और.
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और 
पर फ़ॉलो भी कर सकते हैं.)



बीबीसी संगीत समीक्षा





अरुण जेटली: एक आदमी की किडनी दूसरे में कैसे फ़िट हो जाती है?

''मेरा किडनी से जुड़ी दिक्कतों और इंफ़ेक्शन की वजह से इलाज चल रहा है. इसलिए मैं फिलहाल घर के नियंत्रित माहौल में रहकर काम कर रहा हूं. आगे क्या इलाज होना है, ये डॉक्टर तय करेंगे.''
अरुण जेटली ने चार दिन पहले ये ट्वीट कर देश-दुनिया को बताया था कि वो किडनी से जुड़ी समस्याओं का सामना कर रहे हैं.
इसके बाद रविवार को ख़बर आई कि केंद्रीय वित्त मंत्री को एम्स में डायलिसिस पर रखा गया है और उनका किडनी ट्रांसप्लांट किया जाना है. 
पहले ट्रांसप्लांट सर्जरी रविवार को होने वाली थी, लेकिन जेटली को डायबिटीज है इसलिए देरी हो रही है. जेटली को किडनी देने वाला शख़्स मिल गया है लेकिन उसकी पहचान गोपनीय रखी गई है.
लेकिन किडनी ट्रांसप्लांट है क्या? ये कैसे कामयाब या नाकाम हो सकता है? किस तरह एक शरीर से किडनी निकालकर दूसरे में लगा दी जाती है और वो काम भी करती है?
जैसा कि हम जानते हैं कि इंसानी शरीर में दो किडनी होती हैं और अगर इनमें से एक ख़राब हो जाए या फिर निकाल दी जाए तो भी काम चल सकता है.
किडनी बीन के आकार वाला ऑर्गन है, जो रीढ़ के दोनों तरफ़ होती हैं. आम तौर पर माना जाता है कि ये पेट के पास होती है लेकिन असल में ये आंत के नीचे और पेट के पीछे की तरफ़ होती है.
हर किडनी चार या पांच इंच की होती है. इनका मुख्य काम होता है ख़ून की सफ़ाई यानी छन्नी की तरह ये लगातार काम करती रहती है. ये वेस्ट को दूर करती हैं, शरीर का फ़्लूड संबंधी संतुलन बनाने के अलावा इलेक्ट्रोलाइट्स का सही स्तर बनाए रखती हैं. शरीर का ख़ून दिन में कई बार इनसे होकर गुज़रता है.
ख़ून किडनी में पहुंचता है, वेस्ट दूर होता है और ज़रूरत पड़ने पर नमक, पानी और मिनरल का स्तर एडजस्ट होता है. वेस्ट पेशाब में बदलता है और शरीर से बाहर निकल जाता है. 
ये भी मुमकिन है कि किडनी अपने सिर्फ़ 10 फ़ीसदी स्तर पर काम कर रही है और शरीर इसके लक्षण भी न दे, ऐसे में कई बार किडनी के गंभीर इंफ़ेक्शन और फ़ेल होने से जुड़ी दिक्कतों के बारे में काफ़ी देर से पता चलता है.
हर किडनी में लाखों छोटे फ़िल्टर होते हैं जिन्हें नेफ़्रोन कहा जाता है. अगर ख़ून किडनी में जाना बंद हो जाता है, तो उसका वो हिस्सा काम करना बंद कर सकता है. इससे किडनी फ़ेल हो सकती है.
किडनी ट्रांसप्लांट उस प्रक्रिया का नाम है जिसमें एक व्यक्ति के शरीर से किडनी निकालकर दूसरे के शरीर में डाली जाती है, जिसकी किडनी ने काम बंद कर दिया हो या ख़राब होने वाली है.
आम तौर पर क्रोनिक किडनी डिसीज़ या किडनी फ़ेल होती है तो ट्रांसप्लांट की ज़रूरत होती है. अरुण जेटली के मामले में ये ऑपरेशन करने से पहले डायलिसिस हो रहा है. 
ये दरअसल ख़ून साफ़ करने से जुड़ी प्रक्रिया है जो ट्रांसप्लांट से पहले ज़रूरी होती है. हालांकि, इसमें दिक्कतें और वक़्त ज़रूर लगता है.  
लेकिन क्या ये प्रक्रिया इतनी आसान है, जितना उसके बारे में बात करने में लगता है. जवाब है, नहीं. 
दिल्ली के सर गंगाराम अस्पताल के नेफ़्रोलॉजी डिपार्टमेंट के डॉ डी एस राणा के मुताबिक इस प्रक्रिया में सबसे ज़रूरी है ऐसे व्यक्ति का होना, जिसकी दोनों किडनी पूरी तरह सेहतमंद हों. यही व्यक्ति डोनर होता है.
उन्होंने कहा, ''आम तौर पर किडनी दान करने वाला व्यक्ति जान पहचान का होता है लेकिन ऐसा ज़रूरी नहीं है. इसके अलावा ये उतना ही ज़रूरी है कि वो स्वेच्छा से ऐसा कर रहा हो.''
किडनी ट्रांसप्लांट में ख़ून और ब्लड ग्रुप का क्या महत्व होता है, डॉ राणा ने बताया, ''मरीज़ और डोनर का ब्लड ग्रुप एक हो, ये अच्छा है.''
''या फिर दान करने वाले व्यक्ति का ब्लड ग्रुप ओ होना चाहिए जिसे यूनिवर्सल डोनर ब्लड ग्रुप कहा जाता है. हालांकि, दोनों का ब्लड मैच न करने के बावजूद किडनी ट्रांसप्लांट हो सकता है.''
अगर अरुण जेटली किडनी ट्रांसप्लांट से गुज़रेंगे तो ये ऑपरेशन कितनी देर चलेगा, उन्होंने बताया, ''इसमें दो से चार घंटे लगते हैं और जैसे ही किडनी काम करने लगती है तो मरीज़ की रिकवरी शुरू हो जाती है. और डोनर को भी चार-पांच दिन बाद आम तौर पर डिस्चार्ज कर दिया जाता है.''
लेकिन क्या किडनी बदलने के बाद मरीज़ सामान्य रह पाता है? डॉक्टर राणा ने बताया कि किडनी ट्रांसप्लांट की प्रक्रिया सामान्य नहीं है. इसमें आप एक शरीर से कोई अहम अंग निकालकर दूसरे शरीर में डालते हैं, तो ये जटिल तो है ही.
उन्होंने कहा, ''किडनी रिजेक्शन का ख़तरा हमेशा रहता है. किडनी बदलने के शुरुआती सौ दिनों में ख़तरे ज़्यादा होते हैं लेकिन बाद में भी ऐसा हो सकता है. किडनी ट्रांसप्लांट के एक साल के बाद भी कामयाब रहने की संभावनाएं 90 फ़ीसदी के क़रीब हैं.''
ब्रिटेन की 
 के मुताबिक किडनी एक शरीर से निकालकर दूसरे में डालने के मामले में उम्र का इतना फ़र्क नहीं पड़ता लेकिन ये चीज़ें ज़रूरी हैं:
अगर किडनी दान देने वाला व्यक्ति जीवित है तो ऑपरेशन की पूर्व तैयारी की जाती है लेकिन अगर किसी मृत व्यक्ति से किडनी ली जानी है तो ट्रांसप्लांट सेंटर किडनी उपलब्ध होने पर जानकारी देता है.
इसके बाद सर्जरी होती है जिसमें नई किडनी डाली जाती है और फिर उसे मरीज़ के ब्लड वेसल और ब्लैडर से जोड़ा जाता है.
नई किडनी पेट के निचले हिस्से में लगाई जाती है. आम तौर पर किडनी बायें हिस्से की तरफ़ होती हैं. लेकिन किडनी ट्रांसप्लांट में कई ख़तरे होते हैं. 
छोटी अवधि में ख़ून के थक्के जमने या इंफ़ेक्शन के ख़तरे होते हैं जबकि लंबे दौर में मधुमेह और गंभीर इंफ़ेक्शन के ख़तरे होते हैं. क्योंकि किडनी ट्रांसप्लांट के बाद ख़तरे होते हैं, ऐसे में नियमित जांच ज़रूरी होते हैं.
जिस मरीज़ को नई किडनी मिलती है, उसे आगे ख़ास ख़्याल रखना होता है. ऐसे मरीज़ों को कुछ बातों का ध्यान रखना होता है:
अब ये सवाल कि किडनी ट्रांसप्लांट के बाद कितने वक़्त तक मरीज़ जिएगा? ये कई बातों पर निर्भर करता है. किडनी किससे मिली है, ब्लड ग्रुप और टिश्यू टाइप क्या है और जिसे नई किडनी लग रही है, उसकी सेहत कैसी है. 
किडनी ट्रांसप्लांट के बाद औसत जीवनकाल:
अगर किडनी ट्रांसप्लांट नाकाम रहता है तो फिर दूसरे ट्रांसप्लांट के लिए तैयारी करनी पड़ती है और तब तक मरीज़ को डायलिसिस पर रखा जाता है.



सनी लियोनी बनीं जुड़वां बच्चों की मां

पोर्न फ़िल्मों के बाद बॉलीवुड में अपनी जगह बनाने वाली अभिनेत्री सनी लियोनी एक बार फिर मां बन गई हैं. 
पिछले साल सनी ने एक बच्ची को गोद लिया था और इस बार एक फ़ोटो शेयर की है जिसमें उनके पति और इसी बच्ची के अलावा दो नन्हें बच्चे भी दिख रहे हैं.
सोशल मीडिया पर इस तस्वीर के साथ सनी ने लिखा है, ''ये ईश्वर की कृपा है!! 21 जून, 2017 वो दिन था जब पति और मुझे ये अंदाज़ा हो गया था कि कुछ ही वक़्त में हमारे तीन बच्चे होंगे.''
''हमने योजना बनाई और परिवार बढ़ाने की कोशिश की और इतने साल बाद अशर सिंह वेबर, नोहा सिंह वेबर और निशा कौर वेबर के साथ ये परिवार आख़िरकार पूरा हो गया है.''
''हमारे लड़कों का जन्म कुछ दिन पहले हुआ है लेकिन हमारे दिलों और आंखों में ये बीते कई साल से थे. ईश्वर ने हमारे लिए ख़ास योजना बना रखी थी और हमें बड़ा परिवार दिया. हम तीन बेहद ख़ूबसूरत बच्चों के माता-पिता हैं, जिन्हें गर्व हैं. ये सभी के लिए सरप्राइज़ है!''
सनी लियोनी के पति ने भी यही तस्वीर शेयर की और साथ में लिखा, ''नोहा और अशर वेबर को हेलो कहिए. ज़िंदगी का अगला अध्याय. करन, निशा, नोहा, अशर और मैं.''
लेकिन क्या इन बच्चों को सनी ने जन्म दिया, ये सवाल सोशल मीडिया पर पूछा जा रहा था. कुछ ही देर बाद उन्होंने ख़ुद इसका जवाब दिया.
सनी ने लिखा, ''ताकि कोई भ्रम न हो, मैं बताना चाहती हूं कि अशर और नोहा हमारे बायोलॉजिकल बच्चे हैं. हमने कई साल पहले परिवार पूरा करने के लिए सरोगेसी का विकल्प चुना था और अब ये आख़िरकार पूरा हो गया. मैं काफ़ी ख़ुश हूं!''
(बीबीसी हिन्दी के एंड्रॉएड ऐप के लिए आप 
 कर सकते हैं. आप हमें 
और
पर फ़ॉलो भी कर सकते हैं.)



इरफ़ान ख़ान को हुई 'दुर्लभ बीमारी'

तेरह साल पहले इरफ़ान ख़ान की एक फ़िल्म आई थी 'रोग'.... 
तेरह साल बाद एक्टर इरफ़ान को कोई ऐसा 'रोग' लग गया है कि उन्हें दुआओं की ज़रूरत आ पड़ी है.
सोमवार को इरफ़ान ने ट्विटर पर अपनी 'दुर्लभ बीमारी' के बारे में बताया. उन्होंने फ़ैंस से अपील भी की है कि लोग उनकी सेहत के बारे में अटकलें न लगाएं. 
उन्होंने ये भी कहा है कि 'जांच रिपोर्ट आने के बाद वे इसकी अधिक जानकारी ज़रूर साझा करेंगे.'
51 साल के ख़ान ने 100 से अधिक फिल्मों में काम किया है. जिनमें 'पीकू', 'मक़बूल', 'हासिल' और 'पान सिंह तोमर' जैसी सफल भारतीय फिल्में भी शामिल हैं.
इरफान की हॉलीवुड फ़िल्मों में 'लाइफ ऑफ पाई', 'स्लमडॉग मिलिनेयर' और 'द अमेज़िंग स्पाइडर मैन' का नाम लिया जाता है.
ख़ान को भारत के अंतरराष्ट्रीय अभिनेता के रूप में भी जाना जाता है. 
2013 में पान सिंह तोमर में मुख्य किरदार के लिए उन्हें नेशनल फ़िल्म अवॉर्ड्स भी मिला था.
ये फ़िल्म एथलीट से डाकू बने पान सिंह तोमर के जीवन पर आधारित थी.
2013 में उन्हें कान फ़िल्म महोत्सव में 'लंचबॉक्स' के लिए व्यूवर्स च्वाइस अवॉर्ड भी मिल चुका है. 
उसी साल लंदन फ़िल्म फेस्टिवल में कॉम्पीटिशन के लिए ये एकमात्र भारतीय फ़िल्म थी जिसका चुनाव हुआ था.



महिलाएं कम करती हैं गोलीबारी के अपराध

ख़ूनख़राबे, गोलीबारी जैसी घटनाओं में अक़सर देखा जाता है कि इसे किसी पुरुष ने अंजाम दिया होता है. 
महिलाएं ऐसे अपराधों में कम शामिल होती हैं लेकिन पिछले दिनों अमरीका के कैलिफ़ोर्निया में एक महिला ने यू-ट्यूब के मुख्यालय में घुसकर गोलबारी की.
इस गोलीबारी में तीन लोग घायल हुए. पुलिस के मुताबिक उसके बाद महिला नसीम अग़दाम ने खुद को ही गोली मार ली. 
ऐसा माना जा रहा है कि ये घटना आम नहीं है क्योंकि इसमें एक महिला शामिल है. 
क्या महिलाएं गोलीबारी या मास शूटिंग के अपराधों में पुरुषों की अपेक्षा कम शामिल होती हैं? 
किताब 'मास शूटिंग्स: मीडिया, मिथ्स एंड रिएलिटीज़' की सह-लेखिका जैकलीन शिलक्राउट ने अपने शोध की कुछ बातें बीबीसी के साथ साझा की. 
जैकलीन कहती हैं, "सामान्य तौर पर महिलाएं किसी अजनबी को मारने की घटना में शामिल नहीं होती हैं. 
"उनके शिकार ज़्यादातर वे लोग होते हैं जिन्हें वे जानती हैं जैसे उनके पार्टनर या बच्चे. आमतौर पर महिलाएं बंदूकों का इस्तेमाल भी नहीं करतीं." 
"वे हत्या के लिए ज़हर का इस्तेमाल करती हैं या दम घोंटने का तरीका अपनाती हैं. अमरीका में महिलाओं की अपेक्षा पुरुषों के पास ढाई गुना ज़्यादा बंदूकें हैं." 
जैकलीन की रिसर्च के मुताबिक अमरीका में हुई 340 मास शूटिंग की घटनाओं में 352 लोग शामिल थे. 
इनमें से सिर्फ़ 14 में महिलाएं शामिल थीं और बाकियों में पुरुष. यानी 96 फ़ीसदी पुरुष और सिर्फ़ 4 फ़ीसदी महिलाएं. 
नसीम अग़दाम के मामले में जैकलीन कहती हैं, "ये घटना बहुत वजहों से दिलचस्प है. जैसे उस महिला अपनी वीडियो को लेकर यू-ट्यूब से दिक्कत होना." 
"अकसर महिलाएं किसी स्कूल में या अपने दफ़्तर में मास शूटिंग की घटना को अंजाम देती हैं." 
"इस घटना में एक बाहरी महिला आती है जिसका सीधे तौर पर कोई टारगेट नहीं है. इस वजह से भी ये घटना काफ़ी अलग है." 
कहा जा रहा है कि कैलीफोर्निया की इस घटना में घायल शख़्स अभियुक्त महिला का प्रेमी था. 
जैकलीन कहती हैं, "जब हमारे सामने कोई ऐसी घटना सामने आती है जहां कोई पुरुष शामिल होता है तो वो अकसर कोई ताक़तवर पुरुष होता है."
"और उसकी कोई समस्या होती है. जब इस महिला की घटना सामने आई तो इस मामले में घरेलू हिंसा की ओर इशारा किया गया."
जैकलीन के मुताबिक महिलाओं के मामले में इस तरह के कारण उसकी गंभीरता को कम कर देते हैं. 



'ब्लैक पैंथर' में ऐसा क्या कि अरबों में हुई कमाई

हॉलीवुड की 'ब्लैक पैंथर' फ़िल्म ने दुनियाभर में एक अरब डॉलर से अधिक की कमाई कर ली है.
डिज़्नी के मार्वेल यूनिवर्स की यह पांचवीं फ़िल्म है जो मील का पत्थर साबित हुई है.
इस फ़िल्म में वकांडा नामक एक काल्पनिक अफ़्रीकी देश है जिसमें अभिनेता चैडविक बॉज़मैन इस देश के अपराध से लड़ने वाले एक शासक बने हैं. इसको धरती का सबसे आधुनिक तकनीकी देश बताया गया है.
इस फ़िल्म में ऑस्कर विजेता लूपीता न्योंगो, माइकल बी जॉर्डन और डैनियल कलूया ने भी मुख्य भूमिका निभाई है. साथ ही 'द हॉबिट' के स्टार मार्टिन फ़्रीमैन ने सीआईए एजेंट एवरेट रॉस का किरदार निभाया है.
फ़िल्म की एक बड़े गेम-चेंजर की तरह तारीफ़ की गई है. पूर्व अमरीकी राष्ट्रपति बराक ओबामा की पत्नी मिशेल ओबामा ने फ़िल्म में अधिकतर काले कलाकार होने की भी तारीफ़ की है. फ़िल्म के निर्देशक रेयान कूगलर भी काले हैं.
बॉक्स ऑफ़िस के विश्लेषक जेफ़ बॉक ने न्यूयॉर्क टाइम्स से कहा, "मुझे लगता है कि यह एक दीवार को ढहाने जैसा है. 'ब्लैक पैंथर' को लेकर अब कोई स्टूडियो यह नहीं कह सकता कि 'ओह, काले कलाकारों वाली फ़िल्में चलती नहीं हैं, इनकी कमाई बेहद कम होती है."
डिज़्नी की टिकट ब्रिक्री के अनुसार फ़िल्म ने रिलीज़ के 26वें दिन एक अरब की कमाई का आंकड़ा छू लिया था.
फ़िल्मों की जानकारी देने वाली वेबसाइट आईएमडीबी का कहना है कि एक अरब डॉलर का आंकड़ा बॉक्स ऑफ़िस पर 32 फ़िल्मों ने छुआ है. इनमें 2012 में जेम्स बॉण्ड सिरीज़ की 'स्काइफॉल', 2017 की 'ब्यूटी एंड द बीस्ट' और 'फ़्रोज़ेन' फ़िल्म भी शामिल है.
बीते सप्ताह के ब्रिटेन के आंकड़ों से पता चला था कि 'ब्लैक पैंथर' ने 'आयरन मैन', 'थॉर' और 'कैप्टन अमरीका' जैसी सुपरहीरो वाली फ़िल्मों को पीछे छोड़ दिया है और तीन सप्ताह में क़रीब 3.5 करोड़ पाउंड की कमाई की है.
ब्रिटेन में अब तक रिलीज़ हुईं मार्वेल स्टूडियो की 18 फ़िल्मों में इससे अधिक सिर्फ़ दो फ़िल्मों ने कमाई की है. 2015 में 'एवेंजर्स: एज ऑफ़ एल्ट्रॉन' ने चार करोड़ पाउंड की कमाई की थी तो वहीं 2012 में आई 'एवेंजर्स' ने भी चार करोड़ पाउंड की कमाई की थी.
फ़िल्म की कामयाबी की उम्मीद शुरू से ही की जा रही थी. अमरीका और कनाडा में सप्ताह की शुरुआत में जितनी कमाई की उम्मीद लगाई जा रही थी, उससे इसने दोगुनी कमाई की.
पिछले महीने फ़िल्म के निर्देशक कूगलर ने बेहद भावुक पत्र लिखकर समर्थकों का शुक्रिया अदा किया.
उन्होंने लिखा, "मैं इस क्षण का आभार किन शब्दों में व्यक्त करूं,  ये समझ नहीं पा रहा हूं."



'दास देव' फिल्म बांग्ला क्लासिक उपन्यास ‘देवदास’पर आधारित है





फ़िल्म शूटिंग के दौरान बिगड़ी अमिताभ बच्चन की तबीयत

"मैं अपने डॉक्टरों की टीम को कल सुबह बुला रहा हूं ताकि मेरे शरीर को ठोक-बजा कर मुझे फिर से ठीक कर सकें. मैं आराम करूंगा और आपको इत्तेला देता रहूंगा. 
सुबह 5 बजे लिखे गए अपने ब्लॉग में अमिताभ बच्चन ने अपने बीमार होने का ज़िक्र किया है. 
अमिताभ बच्चन फ़िलहाल राजस्थान के जोधपुर में 'ठग्स ऑफ़ हिंदोस्तां' की शूटिंग कर रहे हैं. वह यहां पाँच मार्च को पहुंचे थे. 
खबरों में कहा जा रहा है कि डॉक्टरों की टीम मुंबई से जोधपुर पहुंची और अमिताभ का चेकअप किया. 
खबरों के मुताबिक उन्हें मुंबई ले जाने की तैयारी की जा रही है. 
अमिताभ बच्चन को पिछले महीने 9 फ़रवरी को मुंबई के लीलावती अस्पताल में भर्ती करवाया गया था. 
अस्पताल से वापस आने के बाद उन्होंने अपने ब्लॉग पर ये कविता लिखी थी. 
पूरी कविता उनके 
 पर पढ़ी जा सकती है. 



देवियों और सज्जनों, क्या ये अमिताभ बच्चन हैं?

फ़िल्म 'ठग्स ऑफ हिंदोस्तान' में अमिताभ बच्चन का नया लुक देखा आपने? वही लुक जिसे बीते कुछ दिनों से भारतीय मीडिया के एक तबके और सोशल मीडिया में दिखाया जा रहा था.
अगर आपका जवाब हां है तो 'ठग्स ऑफ हिंदोस्तान' के लुक के नाम पर आपकी निगाहों को 'ठग' लिया गया है.
बीते कुछ दिनों से आंख पर पट्टी बांधे चश्मा लगाए जिस तस्वीर को अमिताभ का नया लुक बताया जा रहा था, वो अमिताभ बच्चन नहीं हैं.
तस्वीर में दिख रहे अफ़ग़ानिस्तानी शरणार्थी शाहबाज़ हैं. ये तस्वीर जाने-माने फोटोग्राफर स्टीव मैक्करी ने पाकिस्तान में खींची थी. स्टीव ने ये तस्वीर 27 जनवरी 2017 को इंस्टाग्राम पर पोस्ट की थी. 
शाहबाज़ की शक्ल अमिताभ से इस तस्वीर में मिलती हुई नज़र आती है. ऐसे में कुछ लोगों को ये अमिताभ बच्चन का नया लुक लगा था.
कुछ रोज़ पहले अमिताभ बच्चन ने ब्लॉग लिखकर अपनी ख़राब तबीयत का ज़िक्र किया था.
इस ब्लॉग के बाद अमिताभ की सेहत को लेकर अटकलें लगाई जाने लगीं थीं. बाद में जया बच्चन ने कहा था, ''अमित जी की तबीयत ठीक है. पीठ में दर्द है. कमर में दर्द है. गर्दन में दर्द है. बहुत सारे दर्द हैं. कॉस्ट्यूम बहुत भारी है. इसलिए तकलीफ है. बाकी सब ठीक है.''
जया बच्चन फ़िल्म 'ठग्स ऑफ हिंदोस्तान' के दौरान अमिताभ की पहनी हुई कॉस्ट्यूम की बात कर रही थीं.
इस फ़िल्म में अमिताभ बच्चन के अलावा आमिर ख़ान, कटरीना कैफ, फातिमा सना शेख जैसे सितारे भी हैं. फिल्म के डायरेक्टर विजय कृष्णा आचार्य हैं. 
विजय कृष्णा आचार्य धूम और रावण जैसी फ़िल्मों का स्क्रीनप्ले लिख चुके हैं. 'ठग्स ऑफ हिंदोस्तान' इस साल नवंबर में रिलीज़ हो सकती है.
बीते साल जुलाई में आमिर ख़ान का इस फ़िल्म में लुक सामने आया था. 
तस्वीरों में आमिर ख़ान के नाक और कान छिदे हुए थे. जब इस फ़िल्म का ऐलान हुआ था, तब आमिर ने अमिताभ बच्चन के साथ काम करने पर खुशी जताई थी.
आमिर ने लिखा था, "आखिरकार वो पल आ ही गया, जिसका मुझे इंतज़ार था. मैं अपने आइकन के साथ काम करूंगा. मैंने सारी ज़िंदगी उनके काम को सराहा है और मैं बहुत उत्साहित हूं."
'ठग्स ऑफ हिंदोस्तान' पहली ऐसी फ़िल्म है, जिसमें अमिताभ और आमिर की जोड़ी एक साथ है.
(बीबीसी हिन्दी के एंड्रॉएड ऐप के लिए आप 
कर सकते हैं. आप हमें
 और 
पर फ़ॉलो भी कर सकते हैं.)



माहिरा ख़ान ने फिर सिगरेट के कश लगाए

अगर आपको माहिरा ख़ान और सिगरेट शब्द पढ़कर रणबीर कपूर याद आने लगे हैं तो ज़रा रुकिए... ये मामला नया है.
माहिरा ख़ान एक बार फिर सिगरेट पीकर चर्चा में आ गई हैं. इससे पहले वो बैकलेस सफ़ेद ड्रेस में रणबीर कपूर के साथ सिगरेट के कश लेती नज़र आई थीं जिसके बाद इस कदर हो-हल्ला मचा की माहिरा को अपना पक्ष रखना ही पड़ा.
तब तस्वीरें आई थीं, इस बार वीडियो आया है. 56 सेकण्ड के इस वीडियो को देखकर लग रहा है कि माहिरा किसी पार्टी में हैं. पोशाक का रंग इस बार भी सफ़ेद है और वो सिगरेट के कश ले रही हैं.
एक मिनट से भी कम समय का ये वीडियो इंटरनेट पर वायरल हो रहा है. लेकिन सोशल मीडिया पर आ रही प्रतिक्रियाएं मिलीजुली हैं. कुछ लोग जहां इस वीडियो को ग़लत और शर्मिंदा करने वाला बता रहे हैं वहीं बहुत से ऐसे भी लोग हैं जो माहिरा के सपोर्ट में हैं.
ट्विटर पर कुन फ़हीम लिखते हैं, ''माहिरा मुझे आपके सिगरेट पीने से कोई दिक्कत नहीं है. न ही इससे कि आप क्या पीती हैं और क्या कुछ कर रही हैं, लेकिन मैं इतना ज़रूर कहूंगा कि आप कभी नहीं चाहेंगी कि आपका बच्चा ये वीडियो देखे. ठीक उसी तरह जैसे मैं नहीं चाहता हूं कि आपको फ़ॉलो करने वाली युवा लड़कियां ये वीडियो देखें. आप एक सेलेब्रिटी हैं.'' 
मिनेवरा ताहिर लिखती हैं, ''#FreeKashmirRally को भूल जाइए, पाकिस्तान एक बार और सबसे बड़ी चुनौती से जूझ रहा है. माहिरा ख़ान ने सिगरेट पी.''
ज़रताश चौधरी लिखती हैं, ''ये उन सभी लोगों के लिए जो एक बार फिर माहिरा को जज कर रहे हैं. अगर वो सिगरेट पी रही हैं तो वो ख़ुद का नुक़सान कर रही हैं. उनकी इस हरकत का आप पर कोई असर नहीं होगा.'' 
अहमर नकवी लिखते हैं, ''आख़िर क्यों एक बार फिर सिगरेट पीना मुद्दा है?'' 
ऐहतेशाम उल हक़ लिखते हैं, ''पाकिस्तान में माहिरा एक बार फिर ट्रेंड कर रही हैं. उनका सिगरेट पीने वाला एक और वीडियो आ गया है.'' 
अदेनाह लिखती हैं, ''सिर्फ़ पाकिस्तान जैसे देश में ही किसी औरत का सिगरेट पीना मुद्दा हो सकता है. हिपोक्रेसी अपने चरम पर है. माहिरा ख़ान को थोड़ी भी परवाह नहीं है कि आप क्या कह रहे हैं.'' 
इससे पहले वो न्यूयॉर्क में रणबीर कपूर के साथ सिगरेट पीते हुए ट्रोल हो गई थीं. उस वक़्त इंटरनेट पर तीन तरह की बातें चल रही थीं. 
कि क्या माहिरा और रणबीर में कोई प्रेम संबंध है? 
 कि वो सिरगेट पी रही हैं और 
 कि उन्होंने बैकलेस ड्रेस पहन रखी है. ज़्यादातर लोग दोनों के बीच रोमांस को लेकर शक कर रहे थे और भला बुरा कह रहे थे. कई लोग तो महिरा को मुस्लिम समुदाय को शर्मिंदा करने के लिए ज़िम्मेदार ठहरा रहे थे.
लेकिन रणबीर वाले विवाद पर बीबीसी के कार्यक्रम हार्डटॉक में उन्होंने कहा कि वो पहला मौक़ा था जब उन्हें अपने पूरे करियर में किसी विवाद का का सामना करना पड़ा.
"ये बहुत अजीब था क्योंकि इसके कई पहलू थे. एक तो आप बुरी तरह आहत होते हैं क्योंकि आप अपने निजी अंदाज़ में छुट्टियां मना रहे हों और कोई आपकी तस्वीर खींच ले.''
"दूसरा पहलू ये था कि उस समय हो हल्ला मचा हुआ था. एक तरफ़ मैं वो हस्ती थी जिसे पाकिस्तान में बेहद प्यार किया जाता है और दूसरी ओर उन्हें मेरा कुछ करते हुए देखना पसंद नहीं आया. मुझे इसका एहसास नहीं था. उस समय सच में ये बेहद परेशान करने वाला था. ये काफ़ी दिन चलता रहा. राष्ट्रीय बहस का मुद्दा बन गया था. सभी टीवी चैनलों पर ये मुद्दा छाया हुआ था."
हालांकि इस नए वीडियो को लेकर माहिरा की ओर से अभी तक कोई प्रतिक्रिया नहीं आई है. 



कौन है वो चरमपंथी जिसे पर्दे पर लेकर आ रहे हैं राजकुमार राव?

ना चाहते हुए भी ध्यान चला जाता है. राजकुमार राव की आने वाली फ़िल्म 'ओमेर्टा- कोड ऑफ़ साइलेंस' का पहला पोस्टर आ गया है. 
शाहिद, सिटी लाइट्स और अलीगढ़ के बाद निर्देशक हंसल मेहता 'ओमेर्टा' लेकर आ रहे हैं. 
ये ख़ामोशी और सम्मान का कोड है.
'ओमेर्टा' इटैलियन शब्द है. इसका इस्तेमाल अपराधिक गतिविधियों में शामिल लोगों के लिए किया जाता है. ये एक-दूसरे के लिए वफ़ादार रहने का कोड है. इसके तहत वादा लिया जाता है कि वे एक-दूसरे के गुनाह के बारे में पुलिस को कुछ नहीं बताएंगे.
फ़िल्म 'ओमेर्टा- कोड ऑफ़ साइलेंस' अहमद उमर सईद शेख़ की ज़िन्दगी पर आधारित है. वही उमर जिन्हें डेनियल पर्ल के अपहरण और हत्या के आरोप में गिरफ़्तार किया गया था.
- उमर का जन्म पाकिस्तान में हुआ था. इसके बाद वो लंदन चले गए. लंदन स्कूल ऑफ़ इकोनॉमिक्स से उन्होंने पढ़ाई की और फिर चरमपंथ का रास्ता अपना लिया. 
- उमर शेख़ एक इस्लामी संगठन के साथ 1992 में बोस्निया गए, जहां मुसलमानों की हालत देखकर वे बहुत दुखी हुए. उनसे जुड़े लोगों का कहना था कि यही उमर शेख़ के जीवन का सबसे महत्वपूर्ण मोड़ था जब वे चरमपंथ की ओर मुड़ गए. 
- 1992 में वे पाकिस्तान चले गए. जल्दी ही वे वहां से अफ़ग़ानिस्तान पहुंचे जहां जेहादियों के एक कैंप में उन्होंने ट्रेनिंग ली.
- दुनिया को उमर शेख़ का पता तब चला जब उन्हें भारत में विदेशी पर्यटकों का अपहरण करने के आरोप में गिरफ़्तार किया गया. उन्हें मेरठ में और बाद में दिल्ली की तिहाड़ जेल में रखा गया.
- उमर शेख़ उन तीन लोगों में से थे जिन्हें भारत सरकार ने 1999 में एअर इंडिया के अपहरण के बाद चरमपंथियों की शर्तों को मानते हुए छोड़ा था.
- भारत से निकलने के बाद उमर शेख़ लगातार सक्रिय रहे और 2002 के फ़रवरी महीने में उन्हें डेनियल पर्ल के अपहरण और हत्या के आरोप में गिरफ़्तार किया गया.
- फिल्म  में राजकुमार राव मुख्य भूमिका में हैं. राव का कहना है कि यूं तो उन्होंने कई तरह के किरदार निभाए हैं लेकिन उमर का किरदार अब तक का सबसे मुश्किल किरदार रहा.
भारत में ये फ़िल्म 20 अप्रैल को रिलीज़ होगी. हालांकि टोरंटो इंटरनेशनल फ़िल्म  फ़ेस्टिवल में फ़िल्म का वर्ल्ड प्रीमियर हुआ था. जहां फ़िल्म को मिली-जुली प्रतिक्रिया मिली. फ़िल्म का ट्रेलर 14 मार्च को रिलीज़ हो रहा है.



इटली नहीं जर्मनी की रहने वाली हैं ये ‘सोनिया गांधी’

पूर्व प्रधानमंत्री मनमोहन सिंह के जीवन पर बन रही फ़िल्म 'द एक्सीडेंटल प्राइममिनिस्टर' का फर्स्ट लुक आ चुका है.
अनुपम खेर फ़िल्म में मनमोहन सिंह का किरदार निभा रहे हैं. वहीं फ़िल्म में सोनिया गांधी का किरदार जर्मनी की सुजैन बर्नर्ट निभा रही हैं. सुज़ैन ने ट्वीट करके इसकी पुष्टि भी कर दी है.
उन्होंने ट्वीट किया ''#theaccidentalprimeminister.... सबकुछ तय हो चुका है. हिंदी और अंग्रेज़ी दोनों ही स्क्रिप्ट तैयार हैं... 11 तारीख़ को इंग्लैंड... #soniagandhi #anupamkher ये मेरे लिए बहुत ही खुशी का वक़्त है #actresslife''   
यह फ़िल्म संजय बारू की किताब 'द एक्सीडेंटल प्राइममिनिस्टर' पर आधारित है. फ़िल्म का निर्देशन विजय रत्नीकर गुट्टे कर रहे हैं और हंसल मेहता फ़िल्म के क्रिएटिव प्रोड्यूसर हैं. अक्षय खन्ना फ़िल्म में संजय बारू की भूमिका में हैं.  
अगर बहुत से लोगों की तरह आप भी सुज़ैन को विदेशी कलाकार समझने की भूल कर रहे हैं तो आपको जानकर अचरज होगा कि सुज़ैन को कई भारतीय भाषाएं (हिंदी, बंगाली, मराठी) आती हैं. साथ ही वो नो प्रॉब्लम, हनीमून ट्रैवल्स प्राइवेट लिमिटेड जैसी कई हिंदी फ़िल्मों और धारावाहिकों में काम कर चुकी हैं. 
हालांकि ये कोई पहला मौक़ा नहीं है जब सुज़ैन, सोनिया गांधी का किरदार निभा रही हैं. इससे पहले वह 7RCR नाम की एक टीवी सिरीज़ में भी सोनिया गांधी का किरदार निभा चुकी हैं. 
सुज़ैन एक ट्रेंड बैले डांसर हैं साथ ही लावणी में भी पारंगत हैं. सुज़ैन की शादी मशहूर टीवी कलाकार अखिल मिश्रा के साथ हुई है. यूं तो अखिल ने कई यादगार किरदार निभाए हैं लेकिन फ़िल्म 'थ्री इंडियट' में निभाए उनके लाइब्रेनियन के रोल ने उन्हें एक अलग पहचान दिलाई.
'द एक्सीडेंटल प्राइममिनिस्टर' राजनीति विश्लेषक संजय बारू का संस्मरण है. संजय बारू वर्ष 2004 से 2008 के बीच प्रधानमंत्री मनमोहन सिंह के मीडिया सलाहकार थे. यह किताब काफ़ी विवादों में रही थी. 
किताब में बारु ने दावा किया है कि मनमोहन सिंह ने उनसे कहा कि किसी सरकार में सत्ता के दो केंद्र नहीं हो सकते.
तीन सौ पन्नों से ज़्यादा वाली इस किताब 'द ऐक्सीडेंटल प्राइम मिनिस्टर द मेकिंग एंड अनमेकिंग ऑफ़ मनमोहन सिंह' में संजय बारू ने दावा किया कि प्रधानमंत्री ने उनसे कहा, "इससे गड़बड़ी फैलती है. मुझे मानना पड़ेगा कि पार्टी अध्यक्ष सत्ता का केंद्र हैं. सरकार पार्टी के प्रति जवाबदेह है."
बाद में प्रधानमंत्री कार्यालय ने एक वक्तव्य जारी करके इसे अपने पद का दुरुपयोग करके आर्थिक फायदा उठाने वाला कदम बताया था.
दरअसल 'दी एक्सीडेंटल प्राइम मिनिस्टर' साबित करती है कि विपक्ष की आलोचनाएं निराधार नहीं थीं, मसलन सोनिया गांधी के साथ मनमोहन सिंह के समीकरण ने सत्ता को लुंज-पुंज बना दिया.
'द ऐक्सीडेंटल प्राइम मिनिस्टर द मेकिंग एंड अनमेकिंग ऑफ़ मनमोहन सिंह' की रिलीज़ डेट की घोषणा तो नहीं हुई है लेकिन उम्मीद जताई जा रही है कि फ़िल्म 21 दिसंबर तक रिलीज़ हो जाएगी.



एना शेनॉल: वो महिला जिस पर अमरीका, चीन और ताइवान तीनों फ़िदा थे

लेकिन इसके बावजूद एना शेनॉल के बारे में दुनिया बहुत कम जानती थी. शायद यही वजह थी कि 30 मार्च, 2018 को जब उनकी मौत हुई तो इसका कम ही जिक्र हुआ.
एना शेनॉल का एक चीनी नाम भी था, शेन शियांगमेई. वे अमरीका की राजधानी वॉशिंगटन डीसी के राजनीतिक गलियारों में ख़ासा दखल रखती थीं.
अमरीका में लोग उन्हें चीन के अनऑफ़िशियल डिप्लोमेट के तौर पर जानते थे. 20वीं सदी के सियासी उतार-चढ़ावों के दौरान वे बेहद कामयाबी रहीं थीं.
राष्ट्रपति जॉन एफ़ कैनेडी से लेकर रिचर्ड निक्सन तक का नाम एना शेनॉल के दोस्तों में शुमार था. उनके मुलाकातियों में पूर्व विदेश हेनरी किसिंजर भी शामिल थे.
इतना ही नहीं एना शेनॉल चीन के क्रांतिकारी नेता डेंग शियोपिंग से लेकर ताइवान के सैनिक नेता चियांग काई-शेक तक भी पहुंच रखती थीं.
वॉशिंगटन पोस्ट अख़बार ने कभी एना शेनॉल को लेजेंडरी स्टील बटरफ़्लाई कहा था. कहा जाता है कि दुनिया के तमाम बड़े नेता उनसे प्रभावित थे.
डेंग शियोपिंग ने 1981 में एना शेनॉल से मिलने के बाद कहा था, "दुनिया में केवल एक एना शेनॉल हो सकती हैं."
शायद उनके शख़्सियत के जादू की एक बड़ी वजह ये भी थी कि हर किसी के सांचे में वे आसानी से ढल जाती थीं.
अमरीकियों के लिए वे साम्यवाद की धुर विरोधी थीं लेकिन चीनियों के लिए वे एक सम्मानित और मशहूर वॉर हीरो (युद्ध के नायक) की विधवा थीं.
ताइवान के लिए भी एना शेनॉल की एक अलग अहमियत थी. ताइवन को अमरीकी समर्थन दिलाने के लिए एना शेनॉल ने वॉशिंगटन में तगड़ी लामबंदी की थी.
1923 में उनका जन्म बीजिंग के एक शिक्षित और समृद्ध परिवार में हुआ था. हांगकांग में उनकी पढ़ाई हुई थी और बाद में वे एक चीनी न्यूज़ एजेंसी की रिपोर्टर बन गईं.
साल 1944 में उन्हें वो ज़िम्मेदारी मिली जिससे उनकी ज़िंदगी ही बदल गई. 
एना शेनॉल को चीन के युनान प्रांत की राजधानी कनिंग भेजा गया जहां उन्हें अमरीकी सेना के मेजर जनरल क्लेयर शेनॉल का इंटरव्यू लेना था. 
मेजर जनरल क्लेयर शेनॉल अमरीकी वायु सेना के 'फ़्लाइट टाइगर्स वॉलंटरियर्स ग्रुप' के लीडर की हैसियत से कनिंग दौरे पर आए हुए थे.
क्लेयर शेनॉल के दस्ते ने चीन को जापानी वायु सैनिक हमले से बचाने के लिए बड़ा योगदान दिया था. 
एना शेनॉल अपने से उम्र में तीस साल बड़े क्लेयर शेनॉल्ट के प्यार में पड़ गईं. 
जब द्वितीय विश्व युद्ध ख़त्म हुआ तो मेजर जनरल क्लेयर शेनॉल ने अमरीका में अपनी पत्नी को तलाक दे दिया और एना से शादी कर ली. 
मेजर जनरल क्लेयर शेनॉल की 1958 में कैंसर से मौत हो गई. उस वक़्त एना की उम्र महज 35 साल की थी. वे अपनी दो बेटियों के साथ वॉशिंगटन रहने चली गईं.
पति का कारोबार संभाला और बतौर पत्रकार और अनुवादक अपनी ज़िंदगी नए सिरे से शुरू की.
वक़्त के साथ-साथ एना शेनॉल अमरीका की सबसे रसूखदार नागरिकों में शुमार हो गईं. लोग उनकी शख़्सियत और ग्लैमरस इमेज के कायल हो जाते थे.       
एना की शोहरत उनकी पार्टियों की वजह से भी थी. 'वाटरगेट कॉम्प्लेक्स' में उनके पेंटहाउस में ये पार्टियां अक्सर हुआ करती थीं.
ये वहीं 'वाटरगेट स्कैंडल' वाला 'वाटरगेट कॉम्प्लेक्स' है जिसने अमरीका की राजनीति में बवंडर खड़ा कर दिया था. उस स्कैंडल में रिचर्ड निक्सन का नाम भी आया था. 
एना शेनॉल ने रिपब्लिकन पार्टी के समर्थक के तौर पर निक्सन का समर्थन किया था और निक्सन उन्हें 'ड्रैगन लेडी' के नाम से बुलाते थे.  
एना की जीवनी लिखने वाली कैथरीन फोर्सलुंड ने 
 अख़बार को बताया था, "एना वो महिला थीं जिन्होंने अमरीकियों को, सरकारी अधिकारियों को, कारोबारियों को एक हद तक चीन से परिचित कराया था. इतना हीं नहीं उन्होंने एशियाई देशों को भी अमरीका के बारे में एक नज़रिया दिया था."
ऐसा भी नहीं था कि एना की ज़िंदगी में किसी तरह का कोई विवाद नहीं हुआ. 
उनके दिवंगत पति की कंपनियां सीआईए ने खरीद ली थी और कहा जाता है कि इन कंपनियों का इस्तेमाल साम्यवाद विरोधी गतिविधियों में किया गया था.
और फिर 'शेनॉल अफ़ेयर' वाला कांड हो गया. 
साल 1968 में एफ़बीआई ने एना के फोन रिकॉर्ड किए जिसमें वे कथित तौर पर दक्षिण वियतनाम की सरकार से पेरिस शांति समझौते के बहिष्कार के लिए कह रही थीं. 
वे रिचर्ड निक्सन के लिए खुफिया तरीके से अंतरराष्ट्रीय स्तर पर लामबंदी कर रही थीं. 
अमरीकी राष्ट्रपति चुनावों में निक्सन की संभावनाओं को मजबूत करने के लिए एना ने पेरिस शांति समझौते को एक तरह से नाकाम कर दिया था.
तत्कालीन अमरीकी राष्ट्रपति लिंडन बी जॉनसन ने एना शेनॉल पर अमरीका के साथ गद्दारी करने का आरोप लगाया था. 
लेकिन कुछ ही दिनों के बाद रिचर्ड निक्सन चुनाव जीत गए और एना शेनॉल पर कभी कोई मुकदमा नहीं चलाया गया.
एना शेनॉल की छवि भले ही एक ऐसी महिला की रही जो साज़िशों को अंजाम देने में महारत रखती थीं लेकिन शेन शियांगमेई के नाम से उनकी एक अलग ही शख़्सियत थी.
चीन में एना के पति मेजर जनरल क्लेयर शेनॉल अमरीकी वायु सेना के 'फ़्लाइट टाइगर्स वॉलंटरियर्स ग्रुप' को बहुत सम्मान के साथ देखा जाता था.
साथ ही एना को अपने पति का नाम जीवित रखने वाली महिला के रूप में सराहा जाता है. साल 2015 में उन्हें चीन के राष्ट्रपति शी जिनपिंग ने मेडल भी दिया था.
उन्हें देश के बाहर सक्रिय एक ऐसे कामयाब चीनी शख़्स समझा जाता है जिसने अमरीका और चीन के रिश्तों की बेहतरी के लिए काम किया था.
चीन की मीडिया में एना की मौत के बाद इस बात की चर्चा देखी गई कि उन्होंने अमरीका की राजनीति में क्या उपलब्धियां हासिल की थीं.
चीनी मीडिया के मुताबिक़ वे अमरीका व्हॉइट हाउस में दाखिल होने वाली पहली चीनी महिला थीं जिन्हें तत्कालीन राष्ट्रपति कैनेडी ने मिलने का समय दिया था.
चीन की सरकारी न्यूज़ एजेंसी शिन्हुआ ने एना को 'अमरीका-चीन की दोस्ती का राजदूत' कहा है.
ऐसी तारीफें कुछ हद तक बढ़ा चढ़ाकर कही गई बात लगती है क्योंकि शुरुआत में कई दशकों तक उन्हें चीन के साम्यवादी शासन का मुखर विरोधी माना जाता था.
साल 1950 के आते-आते चीन का गृह युद्ध ख़त्म हो गया था और ताइवान वजूद में आ गया था.
एना ताइवान के नेता चियांग काई-शेक और उनकी पत्नी सूंग मेई-लिंग की भी अच्छी दोस्त थीं. सालों तक वे अमरीका में ताइवान के लिए लामबंदी करती रहीं.
साल 1979 में वे उस वक्त निराश हो गईं जब अमरीका ने चीन की साम्यवादी सरकार को मान्यता दे दी. लेकिन सियासी हवा एक बार फिर बदल गई.
1981 में रोनाल्ड रीगन ने एना को अमरीका की अनाधिकारिक दूत की हैसियत से चीन भेजा और दोस्ती के संकेत दिए.
तीन दशकों के बाद एना की ये पहली स्वदेश यात्रा थी. वे चीन के नेता डेंग शियापिंग से मिलीं. 
उस ज़माने में अमरीकी अख़बारों में एना की डेंग शियापिंग से मुस्कुराकर हाथ मिलाते हुई तस्वीर छपी.
वॉशिंगटन लौटने के बाद एना ने अमरीकी प्रेस से कहा कि साम्यवादियों के बारे में उनकी भावनाएं नहीं बदली हैं.
लेकिन इस बीच ताइवान में वे अपने साम्यवाद विरोधी रवैए के लिए जानी जाती रहीं.
एना की मौत के बाद ताइवान के विदेश मंत्रालय ने श्रद्धांजलि देते हुए कहा कि उन्होंने अमरीका-ताइवान के रिश्तों के सक्रिय योगदान किया था.
हालांकि एना ने बाद की ज़िंदगी में अमरीका-चीन-ताइवान के संबंधों को बेहतर बनाने के लिए खुद को समर्पित कर दिया था.
1990 में चीन जाने वाले ताइवानी व्यापार प्रतिनिधिमंडल की एना ने अगुवाई भी की थी.
'पावरब्रोकर' की हैसियत से जब उन्होंने अपना राजनीतिक जीवन शुरू किया था तो कम ही लोग उन्हें जानते थे. उनका तिरस्कार महज एक मेजबान कहकर किया जाता था. 
लेकिन आहिस्ता-आहिस्ता वे पर्दे के पीछे काम करते हुए अपनी मौजूदगी दर्ज कराने लगीं.
साल 2002 में उन्होंने चीनी मीडिया से कहा था, "मेरा पूरा जीवन निर्वासन में पढ़ाई से लेकर, पत्रकारिता और फिर अमरीका में अकेले संघर्ष करने तक कई तरह के खट्टे-मीठे अनुभवों से भरा पड़ा है. मैंने आठ अमरीकी राष्ट्रपतियों के साथ कई महत्वपूर्ण कार्य किए और वो भी बिना कुछ लिए हुए."          



पाकिस्तान छोड़ने और 'रणवीर' कपूर पर बोलीं माहिरा ख़ान

पाकिस्तान की जानी-मानी अभिनेत्री माहिरा ख़ान ने बीबीसी को दिए अपने एक विशेष इंटरव्यू में उनसे जुड़े विवादों पर बेबाकी से अपना पक्ष रखा है.
कुछ समय पहले माहिरा ख़ान और बॉलीवुड एक्टर रणबीर कपूर की तस्वीरें सोशल मीडिया पर वायरल हो गई थीं, जिनमें वह रणवीर कपूर के साथ सिगरेट पीते दिख रही थीं. 
बीबीसी के कार्यक्रम हार्डटॉक में बात करते हुए माहिरा ख़ान ने कहा है कि वो पहला मौक़ा था जब उन्हें अपने पूरे करियर में किसी विवाद का  का सामना करना पड़ा.  
"ये बहुत अजीब था क्योंकि इसके कई पहलू थे. एक तो आप बुरी तरह आहत होते हैं. क्योंकि आप अपने निजी अंदाज़ में छुट्टियां मना रहे हों और कोई आपकी तस्वीर खींच ले.'' 
"दूसरा पहलू ये था कि उस समय हो हल्ला मचा हुआ था. एक तरफ़ मैं वो हस्ती थी जिसे पाकिस्तान में बेहद प्यार किया जाता है और दूसरी ओर उन्हें मेरा कुछ करते हुए देखना पसंद नहीं आया. मुझे इसका अहसास नहीं था. उस समय सच में ये बेहद परेशान करने वाला था. ये काफ़ी दिन चलता रहा. राष्ट्रीय बहस का मुद्दा बन गया था. सभी टीवी चैनलों पर ये मुद्दा छाया हुआ था."
माहिरा ख़ान ने बीते साल नवंबर के महीने में अपनी फ़िल्म 'वरना' से जुड़ा डिस्क्लेमर ट्वीट किया था. 
इस ट्वीट में उन्होंने कहा था, "इस फ़िल्म में सब कुछ काल्पनिक है. ये काल्पनिक इसलिए है क्योंकि सच्चाई बताने या दिखाने के हिसाब से बेहद कड़वी है. इस फ़िल्म में दिखाई गई घटनाएं हमारे जैसे देशों में हो रही घटनाओं की तुलना में मज़ाक जैसी हैं."
इसके बाद सोशल मीडिया पर माहिरा ख़ान को काफ़ी ट्रोल भी किया गया था. 
ट्विटर पर एक ट्रोल ने उनसे यहां तक कहा कि अगर उन्हें पाकिस्तान से इतनी दिक़्क़च है तो भारत चली जाएं.
माहिरा ने पाकिस्तान छोड़ने के मुद्दे पर कहा, "मैंने कभी छोड़ने के बारे में नहीं सोचा. मैं नहीं छोड़ सकती. ये मेरा घर है. मेरा देश है. मुझे नहीं लगता है कि मैं कोई वो कहानी बेहतर नहीं सुना सकती जो पाकिस्तान या मेरे देशवासियों के बारे में न हो. कौन ये कहानियां सुनाएगा? मैं 'वरना' फ़िल्म जैसी कहानियां सुनाना चाहती हूं और आधुनिक पीढ़ी की हुमन जहां जैसी कहानियां सुनाना चाहती हूं."
माहिरा ख़ान अपनी फ़िल्म वरना में सारा नाम की महिला का किरदार निभा रही हैं जिसमें वह एक रेप पीड़िता के किरदार में हैं. पाकिस्तान में इस फ़िल्म की रिलीज़ को लेकर काफ़ी विवाद हुआ था. 
माहिरा ख़ान ने बॉलीवुड में अपने करियर पर कहा, "बॉलीवुड कभी भी उनका सपना नहीं था. मैं वहां कुछ और फ़िल्में कर सकती थीं, लेकिन रईस के तुरंत बाद मैंने वरना की शूटिंग शुरू कर दी. मेरा फोकस हमेशा पाकिस्तान था."



प्रेस रिव्यू : खुद शाहजहां ने दिए थे ताजमहल के कागज़ात?

खुद शाहजहां ने दिए थे ताजमहल के कागज़ात तो पेश करें- 
 में छपी एक ख़बर के अनुसार सुप्रीम कोर्ट ने सुन्नी वक्फ बोर्ड से कहा है कि वो ताजमहल पर अपना हक साबित करने के लिए मुगल बादशाह की हस्ताक्षर वाले ताजमहल के दस्तावेज़ कोर्ट के सामने सबूत के रूप में प्रस्तुत करें. 
इसके लिए कोर्ट ने बोर्ड को एक सप्ताह का वक्त दिया है. साल 2010 से चल रहे भारतीय पुरातत्त्व सर्वेक्षण की एक अपील के इस मामले में सुन्नी वक्फ बोर्ड का कहना है कि ताजमहल को सुन्नी वक्फ बोर्ड की संपत्ति घोषित किया जाए. 
लेकिन भारतीय पुरातत्त्व सर्वेक्षण का कहना है कि ताजमहल को उसकी संपत्ति के रूप में पंजीकृत किया जाए. कोर्ट ने कहा कि कौन मनेगा कि ये वक्फ बोर्ड की संपत्ति है, इस तरह के मुद्दों के लिए कोर्ट का समय बर्बाद नहीं किया जाना चाहिए.
 में छपी एक रिपोर्ट के अनुसार भाजपा देश की सबसे अमीर राष्ट्रीय राजनीतिक पार्टी है. साल 2016-17 में पार्टी को 1,034.27 करोड़ रुपये की आमदनी हुई है. वित्त पर्ष 2015-16 के मुकाबले ये 81.18 फ़ीसदी ज़्यादा है.
वहीं अख़बार ने एसोसिएशन ऑर डेमोक्रेटिक राइट्स के द्वारा जारी रिपोर्ट के हवाले से लिखा है कि कांग्रेस की कमाई 2016-17 में मात्र 225.36 करोड़ रुपये की है. हालांकि कमाई के मामले में फिर भी वो दूसरे स्थान पर है. 
ये रिपोर्ट राजनीतिक दलों के इनकम टैक्स रिटर्न्स के आधार पर बनाई गई है. अख़बार कहता है कि भाजपा ने चुनाव और जनरल प्रोपोगैंडा के लिए 606.64 करोड़ रुपये खर्च किए हैं जबकि कांग्रेस ने इसके मुक़ाबले 149 करोड़ रुपये ख़र्च किए हैं.
 में छपी एक ख़बर के अऩुसार सुप्रीम कोर्ट ने मंगलवार को सरकार को कड़ी फटकार लगाई है और कहा है कि कार्यपालिका हमें मूर्ख बना रही है. 
कोर्ट का कहना था कि पर्यावरण की रक्षा के लिए बने कोषों का इस्तेमाल दूसरी जगह करना ग़लत है. पर्यावरण बचाने और लोगों की मदद के लिए रखे गए एक लाख करोड़ रुपये किसी दूसरे कार्य में लगाए जा रहे थे.
कोर्ट ने कहा कि हमने कार्यपालिका पर भरोसा किया लेकिन अधिकारी काम नहीं करते, कोर्ट कुछ कहती है तो उसे न्यायिक अधिकार क्षेत्र से बाहर जाना और एक्टिविज़म बताया जाता है. 
 में छपी एक ख़बर के अनुसार उत्तर प्रदेश के शाहजहांपुर में एक व्यक्ति ने अपनी पत्नी के दोनों हाथ सिर्फ़ इसलिए तोड़ दिए क्योंकि उन्होंने लगतार तीन बेटियों को जन्म दिया. 
पुलिस अधिकारी के हवाले से अख़बार लिखता है कि लखीमपुर खीरी की चपरतला गांव की एक महिला की शादी सिंधौली थानाक्षेत्र की बाबरा गांव क एक व्यक्ति से हुई थी. 
बेटे की चाहत रखने वाले इस परिवार ने बेटा ना होने पर लड़की के साथ मारपीट की जिसके कारण उसके दोनों हाथ टूट गए. लड़की से मुलाकात करने आए उनके पिता ने जब ये हालत देखी तो उन्हें अस्पताल में भर्ती करवाया.
 में छपी एक ख़बर के अनुसार बस्तर के नक्सल हिंसा से प्रभावित बीजापुर के अति संवेदनशील व सुविधाहीन गांव गंगालुर की दो लड़कियां अरुणा पूनम और सुनीता हेमला फिलीपीन्स जा रही हैं. वो सॉफ्टबॉल चैंम्पियनशिप में हिस्सा लेगीं और भारत का प्रतिनिधित्व करेंगी.
अख़बार कहता है कि अरुणा और सुनीता कभी जंगल में तेंदू पत्ता और महुआ बीना करती थीं. दोनों 14 अप्रैल को प्रधानमंत्री नरेंद्र मोदी के बीजापुर दौरे के दौरान उनसे मुलाकात करने वाली हैं.
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



‘बेहद मज़ाकिया’ लेकिन ‘अजीब’ हैं मार्क ज़करबर्ग

एक दिन दो पर्यटक कैलिफ़ोर्निया में फ़ेसबुक के ऑफ़िस घूमने पहुंचे, तभी फ़ेसबुक के संस्थापक मार्क ज़करबर्ग को देखकर वो उनकी तरफ भागे.
मार्क से उन्होंने पूछा, "क्या आप फ़ेसबुक लोगो के साथ हमारी एक तस्वीर खींच सकते हैं?"
वो मुस्कराए, कपल की तस्वीर खींची और अपनी गाड़ी में बैठकर रवाना हो गए. 
कौन जाने उन पर्यटकों को एक दिन एहसास हुआ हो कि उन्होंने उस शख़्स के साथ तस्वीर लेने का मौका गवां दिया जो आज दुनिया के सबसे प्रभावशाली और युवा दौलतमंद लोगों में से एक है. 
ये किस्सा फ़ेसबुक के संस्थापक ने कुछ सालों पहले सुनाया था. ये किस्सा उनकी शख़्सियत के एक पहलु को दिखाता है कि ज़करबर्ग एक ऐसे युवा है जिन्होंने कभी लोगों का ध्यान अपनी और ज्यादा खींचने की कोशिश नहीं की.
"वो एक निंजा की तरह है," ये बात फ़ेसबुक मुख्यालय का दौरा करने पहुंची बीबीसी की टीम से वहां की एक रिसेप्शनिस्ट ने कही. अक्सर ये होता है कि ज़करबर्ग के नज़दीक से गुज़रने वाले लोग उन्हें पहचान नहीं पाते. 
इस हफ्ते ज़करबर्ग ने पूरी दुनिया का ध्यान अपनी ओर खींचा और ये सोशल नेटवर्क पर उनकी सफलता के चलते नहीं, बल्कि नाकामी के चलते हुआ. 
एक राजनैतिक कंसल्टेंट कंपनी कैम्ब्रिज एनालिटिका ने 87 मीलियन फेसबुक यूज़र्स के डेटा का ग़लत इस्तेमाल किया. यूजर्स के डेटा का इस्तेमाल कथित तौर पर 2016 में अमरीका के राष्ट्रपति चुनाव में डोनल्ड ट्रंप के चुनाव अभियान के लिए किया गया.
मार्क ज़करबर्ग दो दिन अमरीकी संसद के सदस्यों के सामने पेश हुए और अपनी कंपनी और यहां तक की खुद के बारे में पूछे गए सवालों के जवाब दिए. 
लेकिन उनके बारे में दुनिया क्या जानती है? कैसे वो वास्तव में दुनिया के सबसे प्रभावशाली लोगों में से एक हैं? 
फ़ेसबुक के संस्थापक के बारे में जो बात शायद सबको पता होगी वो ये है कि उन्होंने फ़ेसबुक जैसा अद्भुत सोशल नेटवर्क कहां बनाया था: उन्होंने इसे प्रतिष्ठित हार्वर्ड विश्वविद्यालय में छात्र जीवन के दौरान अपने बेडरूम में बैठकर तैयार किया था. 
लेकिन उनके बारे में कई ऐसी जानकारियां भी मौजूद हैं जिसके बारे में लोग कम ही जानते हैं. जैसे कि ज़करबर्ग ने कंप्यूटर साइंस की पढ़ाई के अलावा साइकोलॉजी की भी ट्रेनिंग ली है और उनके दोस्तों के मुताबिक उनकी सफलता के पीछे का एक कारण ये भी है. 
बीबीसी को दिए इंटरव्यू में हार्वर्ड में उनके रूममेट रहे और दोस्त जो ग्रीन ने कहा, "वो हमेशा साइकोलॉजी और सोशल साइकोलॉजी के लिहाज़ से सोचते हैं कि लोग कैसे एक दूसरे से बातचीत करते हैं."
सोशल नेटवर्क जैसी फिल्म में ज़करबर्ग को एक ऐसे 'अजीब शख्स' के रूप में दिखाया गया है जो खुद लोगों से ज़्यादा सोशल नहीं हो पाता. 
लेकिन असल में मार्क के कई सारे दोस्त थे, जो ग्रीन बताते हैं, "वो बहुत ही मज़ाकिया इंसान हैं."
एक बड़े उद्यमी के रूप में उभरने के बाद कई मामलों में उनकी आलोचना भी गई जाती रही है: जैसे कैमरे में सामने उनका सामान्य ना दिखना.
एक ट्वीटर यूज़र ने युवा उद्यमी ज़करबर्ग की तुलना एक रोबोट से करते हुए कहा, "पानी पीना ना भूलें, इंसान पानी की तरह है."
ज़करबर्ग की फ़ेसबुक प्रोफाइल के मुताबिक उनका जन्म न्यू यॉर्क में 4 मई 1984 को हुआ था.
उनके पिता दांतों के डॉक्टर और मां साइकोलॉजिस्ट थीं. ज़करबर्ग की परवरिश डब्स फेरी में हुई और उनके तीन भाई हैं, जिनका नाम रैंडी, डोना और एरिले है. 
उनकी प्रोफाइल को देखने पर आप उनके शौक और उनकी प्राथमिकताओं (जो वो दुनिया को बताना चाहते हैं) के बारे में जान सकते हैं. पिकासो और आइंस्टाइन उनकी प्रेरणा हैं, मैट्रिक्स या गेम ऑफ थ्रोन्स उनकी पसंदीदा फिल्में या सीरीज़ हैं और रिहाना उनकी म्यूज़िक लिस्ट में सबसे ऊपर हैं. 
यहां आपको उनके और उनकी पत्नी प्रीसिला चान के रिश्ते के बारे में भी बहुत कुछ जानने को मिलेगा. ज़करबर्ग हार्वर्ड में एक पार्टी के दौरान बाथरूम की कतार में लगे थे, वहीं उनकी मुलाकात उनकी पत्नी से हुई थी.
उनका ये रिश्ता 2003 से शुरू हुआ और नौ साल बाद दोनों ने शादी कर ली. 
पत्नी प्रीसिला चान के पिता चीन से हैं और ज़करबर्ग जल्द चीन की भाषा सीखना चाहते हैं ताकि वो अपनी पत्नी के परिवार से और ज़्यादा घुल मिल सकें. 
कॉलेज के दिनों में जब ज़करबर्ग और प्रीसिला मिले तब ज़करबर्ग सफलता की सीढ़ी नहीं चढ़े थे. इन दोनों के मिलने के कुछ सालों बाद ज़करबर्ग ने शोहरत हासिल की. 
फ़ेसबुक की कहानी एक 'स्टडी' टूल के साथ शुरू हुई थी. युवा ज़करबर्ग ने अपने एक सबजेक्ट से लगाव के कारण इसे बनाया था. 
एक जर्मन अख़बार को इंटरव्यू देते हुए उन्होंने कहा, "ऐसा कोई टूल नहीं था, जिससे आप दूसरों तक पहुंच सकते और उन्हें जान सकते. मुझे नहीं पता था कि मैं ऐसा टूल कैसे बनाऊंगा. मैंने छोटे टूल बनाना शुरू किया."
वो पहल जिसने आगे चलकर एक सोशल नेटवर्क खड़ा किया, उसे आर्ट हिस्ट्री की जानकारी साझा करने का एक विकल्प था.
ज़करबर्ग याद करते हैं, "आख़िरी क्लास में वो हमें आर्ट के कुछ सैंपल दिखाने वाले थे और फिर हमें एक आर्ट पीस के मायने के बारे में निबंध लिखना था. मैं उस क्लास में ज़्यादा ध्यान नहीं दे पाया था क्योंकि मैं दूसरी चीज़ों की प्रोग्रामिंग में लगा था. लेकिन जब फ़ाइनल एक्ज़ाम का वक्त आया, मुझे लगा कि अब मैं क्या करूंगा."   
इसके बाद ज़करबर्ग ने एक स्टडी टूल बनाया. इसकी मदद से सभी छात्रों ने वो जानकारी साझा की जो उनके पास थी और इसी के साथ ज़करबर्ग ने फ़ेसबुक का पहला वर्जन विकसित करने में भी कामयाबी हासिल कर ली थी. 
इन छोटे-छोटे टूल्स की मदद से उन्होंने फ़ेसबुक को अगले दो हफ्तों में बना लिया. चार साल बाद इस वेबसाइट के कुछ 100 मीलियन यूज़र्स हो गए. 
ज़करबर्ग और उनके वो दोस्त जिन्होंने फ़ेसबुक बनाने में मदद की, उन्हें कई तरह के ऑफ़र मिलने लगे. 
23 साल की उम्र और थोड़े से अनुभव के साथ मार्क ने कमाल कर दिया था. 
याहू! ने उनकी कंपनी को 1,000 मीलियन अमरीकी डॉलर में खरीदने का प्रस्ताव दिया, जिसे उन्होंने इनकार कर दिया. 
बीबीसी के साथ इंटरव्यू में उनके दोस्त जो ग्रीन याद करते हैं, "हर किसी ने कहा, हम इसे बीलियन डॉलर में बेच सकते हैं, चलो ऐसा करते हैं, क्या तुम्हारा दिमाग खराब हो गया है?"   
"उन्हें आत्म विश्वास की ज़रूरत थी जो उस स्थिति में ही उन्हें मिल सकता था."
आज फ़ेसबुक के दो बिलियन से ज़्यादा सक्रिय यूज़र्स हैं और ज़करबर्ग दुनिया के सबसे प्रभावशाली लोगों में से एक हैं. लेकिन आज फ़ेसबुक मुश्किल दौर से गुज़र रहा है.
कैम्ब्रिज एनालिटिका कंसलटेंसी के स्केंडल ने फ़ेसबुक पर कई सवाल उठाए हैं. इस कंपनी ने फ़ेसबुक यूज़र्स के डेटा का ग़लत तरीके से इस्तेमाल किया, जिसकी वजह से कई लोगों ने फ़ेसबुक छोड़ दिया और कंपनी में उनके पर सवाल उठाए. फ़ेसबुक की ओर से यूज़र्स को सुरक्षा के दावों पर भी कई उंगलियां उठीं.
क्या ज़करबर्ग इस मुश्किल दौर से निकल पाएंगे? 
उन्होंने कहा, "जो हम कर रहे हैं मुझे उस पर भरोसा है, और अपने आगे आ रही चुनौतियों से निपट रहे हैं. मैं जानता हूं कि हम मुड़कर देखेंगे कि किस तरह फ़ेसबुक ने लोगों को जोड़ने में मदद की और किस तरह इसने बहुत से लोगों को आवाज़ दी. इसका दुनिया पर एक सकारात्मक प्रभाव रहा." 



तब्बू और मनोज बाजपेयी को किस बात का है अफ़सोस

पद्मश्री से सम्मानित अभिनेत्री तब्बू का कहना है की फ़िल्मों में आना उनकी ज़िन्दगी का सबसे बड़ा संयोग था क्योंकि फ़िल्मों में काम करना उन्हें नापसंद था और ना ही उनकी ऐसी कभी इच्छा थी.
आजकल की अभिनेत्रियां जहां पूरी तैयारी के साथ फ़िल्मी दुनिया में कदम रखती हैं वहीं तब्बू ने बताया की उन्होंने निर्देशक शेखर कपूर के दबाव में आकर फ़िल्मों में कदम रखा. और देखते-देखते उन्होंने इस इंडस्ट्री में अपने 30 साल गुज़ार दिए.
वो कहती हैं, "मैं फ़िल्म नहीं करना चाहती थी पर शेखर अंकल ने बहुत दबाव डाला तो मैंने कर लिया. मुझे अभिनय अच्छा नहीं लगता था. अपने आप को बतौर अभिनेत्री कभी देखा नहीं था इसलिए मुश्किल था. मुझे लगा था एक फ़िल्म करूंगी और इंडस्ट्री से चली जाऊंगी."
जहाँ आज फ़िल्म इंडस्ट्री में अभिनेत्रियों के चुनौतीपूर्ण किरदारों की चर्चा है वहीं तब्बू का कहना है कि उन्होंने चुनौतीपूर्ण किरदार आज से 20-25 साल पहले ही कर लिए हैं. 
तब्बू ने माना की उस दौरान निर्माता अभिनेत्रियों के लिए चुनौतीपूर्ण विषयवाली फ़िल्मों पर पैसे लगाने से कतराते थे और ऐसी फ़िल्मों के निर्माण में झिझक थी, पर वो शुक्रगुज़ार हैं कि उन्हें ऐसे विषय और लोग मिले जिन्होंने आम फ़िल्मों से हटकर बनी फ़िल्मों में काम किया जो लैंडमार्क फ़िल्में साबित हुईं. इन फ़िल्मों में 'अस्तित्व', 'चांदनी बार', 'मक़बूल' और 'हू तू तू'. 
फ़िल्म अस्तित्व के बारे में तब्बू कहती हैं, "अस्तित्व फ़िल्म में मैं पहली बार माँ का किरदार निभा रही थी, मुझे झिझक नहीं थी पर लोग ज़रूर चौंक गए थे. पर वो मेरी ज़िन्दगी की सबसे संतोषजनक फ़िल्म रही. उसके बाद ही लोगों ने मुझे भरोसेमंद अभिनेत्री के रूप में स्वीकारा".
तक़रीबन 18 साल  के अंतराल के बाद तब्बू अभिनेता मनोज बाजपेयी के साथ एक बार फिर फ़िल्म 'मिसिंग' में नज़र आएँगी. इससे पहले फ़िल्म 'घात' और 'दिल पे मत ले यार' में उन्होंने साथ काम किया था. 
मुकुल अभयंकर द्वारा निर्देशित 'मिसिंग' फ़िल्म के निर्माता मनोज बाजपेयी हैं. ये फ़िल्म 6 अप्रैल  को रिलीज़ होगी. 
सोच समझ कर फ़िल्में चुनने वाली तब्बू अपने दोस्तों का चयन भी सोच विचार कर ही करती हैं. उनके दोस्तों की सूची में सबसे ऊपर है मनोज बाजपेयी का नाम. दोनों की दोस्ती 18 साल से भी अधिक की हो चुकी है.
मनोज बाजपेयी के साथ अपने रिश्ते के बारे में तब्बू कहती हैं, "मेरी ज़िन्दगी की सबसे बड़ी पूंजी मेरे रिश्ते हैं. वही मेरी सबसे बड़ी सफ़लता है. करियर रहे ना रहे मायने नहीं रखता पर रिश्तों का होना मेरे लिए बहुत मायने रखता है."
तब्बू कहती हैं कि उन्हें अफ़सोस है कि उन्हें मनोज के साथ काम करने का ज़्यादा मौका नहीं मिला. वो कहती हैं, "मैं उन्हें बहुत मानती हूँ. मुझे जब कुछ समझ नहीं आता तब मनोज ही मुझे समझाते हैं. फिर वो चाहे फ़िल्में हो या फिर कोई और बात."
वो कहती हैं, "सबके लिए मैं तब्बू हूँ, लेकिन मनोज के लिए मैं तपन हूं. वो मुझे इसी नाम से पुकारते हैं."
मनोज बाजपेयी और तब्बू चाहते हैं कि वो दोनों एक साथ फिर एक बार नज़र आएं, लेकिन संजीदा किरदारों में नहीं बल्कि हास्य किरदारों के रूप में. मनोज बाजपेयी का मानना है कि मैं और तब्बू बहुत अच्छी कॉमेडी फ़िल्म कर सकते हैं. 
वो कहते हैं, "मेरी दिली इच्छा है कि मैं तपन के साथ अंग्रेजी फ़िल्म 'द वॉर ऑफ़ द रोज़ेज़' जैसी फ़िल्म करूं. ये फ़िल्म पति-पत्नी के संबंधों पर आधारित है. एक पति अपनी पत्नी को मारना चाहता है- इसे हास्य अंदाज़ में पेश किया गया है जो अपने आप में कमाल की बात है. कुछ ऐसा ही मिले तो मैं बिना देर किए फ़िल्म करना चाहूंगा."
तब्बू कहती हैं "जैसे फ़िल्म 'द वॉर ऑफ़ द रोज़ेज़' में पति अपनी पत्नी को मारने पर उतारू है उसी तरह इनका सच अंदर से निकल रहा है क्योंकि मैं जिस तरह से इनको सताती हूँ वो अपने आप में एक कॉमेडी है."
हाल में मनोज बाजपेयी फ़िल्म 'बाग़ी 2' में नज़र आए थे. फ़िल्म में उनके काम को काफ़ी सराहा जा रहा है. 
(बीबीसी हिन्दी के एंड्रॉएड ऐप के लिए आप 
 क्लिक कर सकते हैं. आप हमें
 और 
पर फ़ॉलो भी कर सकते हैं.) 



क्या मशीनों से दुआ-सलाम करेंगे आप?

कल्पना करिए कि किसी दिन आप अपने घर में सोकर उठें और कहें 'रामू, टीवी पर न्यूज़ चलाओ'...फिर कहें 'रामू, प्लीज़ कॉफ़ी बना दो?. 
ब्रश करते हुए आप रामू से पूछें कि आज सुबह ट्रैफिक कैसा है और अपने अपॉइंटमेंट के लिए आप किस समय पर निकलें कि लेट न होना पड़े.
फिलहाल, हमारे घरों में ऐसी तकनीक नहीं है जो रियल टाइम में इस तरह आपकी मदद कर सके. और रामू दरअसल वो आवाज़ है जो आपके घर की तमाम इलेक्ट्रॉनिक मशीनों से जुड़ी हुई है और आपके आदेशों का पालन करती है.
ये किसी साइंस फिक्शन फिल्म जैसी बात लग सकती है, लेकिन दुनिया में लाखों लोग इस तकनीक का इस्तेमाल कर रहे हैं और ये तकनीक जल्द ही आपके घरों तक पहुंच सकती है.
अमरीका और ब्रिटेन जैसे देशों में ऐसी मशीनें हैं जो डिजिटल वॉइस असिस्टेंट तकनीक से लैस हैं और ये तकनीक इन देशों में कई घरों तक पहुंच चुकी है. 
अमेजन ऐसी पहली कंपनी है जिसने ईको और डॉट नाम के स्पीकर लॉन्च किए हैं जिनमें एलेक्सा नाम के वॉइस इंटरफेस की सुविधा है. 
अगर आप एलेक्सा से आज के मौसम, समोसा बनाने की रेसिपी और सुबह की बड़ी ख़बरें जैसे सवाल करें तो आपको ये जवाब मिल सकते हैं.
अमेज़न बीते साल भारत के बाजार में ये स्पीकर उतार चुकी है. अब गूगल भारत में गूगल होम नाम की ऐसी ही सेवा उतार रहा है. 
हाल ही में एक्सेंचर नाम की कंपनी ने एक सर्वे किया था. इस सर्वे में पता चला कि भारत में डिजिटल वॉइस असिस्टेंट डिवाइसों की मांग दुनिया के दूसरे देशों की अपेक्षा ज़्यादा है. 
अमेजन और गूगल की डिवाइसें दरअसल छोटे-छोटे स्पीकर हैं जो आपके घर के वाई-फाई से कनेक्ट हो जाते हैं. 
पहली बार शुरू होने के बाद इन डिवाइसों को सेट-अप की प्रक्रिया से गुजरना पड़ता है. इसमें डिवाइस आपसे कुछ कमांड्स देने का अनुरोध करती है ताकि वह आपकी आवाज़ सुनकर पहचान सके. 
इन डिवाइसों के साथ मोबाइल ऐप्स भी होंगी जो आपको इन डिवाइस के साथ आने वाली मिनी-ऐप्स को अपनी जरूरत के हिसाब से ढालने की सहूलियत देती हैं. 
अमेजन इन मिनी-ऐप्स को स्किल्स कहती है. वहीं, गूगल ने इनका नाम एक्शंस रखा है. 
इनकी मदद से आप अपने पसंदीदा रेडियो स्टेशन आदि से जुड़े पसंद बता सकते हैं. 
इसके बाद जब आप अपनी आवाज़ में कोई कमांड देते हैं तो ये डिवाइसें आपकी पसंद के अनुसार आपकी मांगों को पूरा कर सकती हैं. 
भारत में अपने इन उत्पादों को उतारते समय अमेजन और गूगल को एक मुख्य समस्या से जूझना पड़ा. 
ये समस्या थी इन डिवाइसों का भारतीय अंदाज वाली अंग्रेजी में मिले कमांड्स को समझना. 
क्योंकि अब तक ये डिवाइसें सिर्फ पश्चिमी अंग्रेजी में दी गई कमांड्स को समझती थीं. 
भारतीय अंदाज में बोली गई अंग्रेजी को समझना इन डिवाइसों के लिए एक बड़ी चुनौती थी. 
अमेजन ने बीते साल के अक्तूबर महीने में जब अपनी डिवाइस लॉन्च की तो इसे अपना सॉफ़्टवेयर अपडेट करना पड़ा ताकि भारत में अलग-अलग तरह से बोली जाने वाली अंग्रेजी को समझा जा सके. 
हालांकि, गूगल को एक फायदा मिल सकता है क्योंकि गूगल की डिवाइस हिंदी भाषा को समझने में सक्षम होगी. हालांकि, अब देखना ये होगा कि ये क्षमता कितनी कारगर सिद्ध होती है.
दोनो कंपनियों को भारतीय बाज़ार से ख़ासी उम्मीदें हैं. ऐसे में इस बात की संभावना है कि ये कंपनियां इन डिवाइसों को भारत की क्षेत्रीय भाषाओं को समझने लायक भी बनाएंगी.
फिलहाल इस तकनीक का ध्यान स्मार्ट स्पीकर्स पर है. 
लेकिन इन वॉइस इंटरफेस डिवाइसों के आपके घर की दूसरी मशीनों जैसे टीवी, रेडियो, लाइट सिस्टम, सुरक्षा सिस्टम, हीटिंग, कुकर और फ्रिज़ तक से जुड़ने की संभावना है. 
आपके फोन में भी ये तकनीक होने की संभावना है - एंड्रॉएड फोनों में गूगल असिस्टेंट फीचर है तो आईफ़ोन में सीरी तकनीक है.
हालांकि, इन कंपनियों का ध्यान ज़्यादा पैसा कमाने वाले भारतीय उपभोक्ताओं पर होगा. 
लेकिन ये तकनीक भारत की गरीब आबादी के लिए क्रांतिकारी साबित हो सकती है जहां पर शिक्षा डिजिटल स्किल्स सीखने में बड़ी रुकावट है. 
सोचकर देखिए एक गरीब किसान अपना पहला फोन खरीदता है जो कि इस तकनीक से लैस हो. 
ऐसे में उसे शुरू से इंटरनेट इस्तेमाल करने का तरीका सीखने की जगह अपनी आवाज़ में कमांड देने की सुविधा होगी. 
यद्यपि उपभोक्ताओं के बीच इस तकनीक को लेकर काफी उत्साह है, लेकिन जिन देशों में ये तकनीक आ चुकी है वहां पर इनसे जुड़ी चिंताएं सामने आ रही हैं. 
चिंता ये है कि ये डिवाइसें हमेशा आपको सुनती रहेंगी. ऐसे में क्या इससे आपके अपने घर की निजता भंग होने का ख़तरा पैदा हो सकता है.
अगर ये डिवाइसें बनाने वाली कंपनियां आपके डेटा का किसी तरह से इस्तेमाल करती हैं तो? 
क्या सरकारें और प्रशासनिक तंत्र आपके घर से मिले हुए डेटा पर नियंत्रण हासिल कर सकती हैं.
इन कंपनियों द्वारा ऐसी कई चिंताओं का निराकरण किया जाना अभी भी बाकी है. 
ऐसे में जब डेटा की सुरक्षा और निजता बड़े मुद्दे बनते जा रहे हैं तो भारतीय उपभोक्ता इन पहलुओं पर तीखी निगाह रखना चाहेंगे.



LIVE कॉमनवेल्थ खेल: सुशील कुमार और राहुल अवारे ने जीता गोल्ड

 ऑस्ट्रेलिया में चल रहे कॉमनवेल्थ खेलों में भारत को आठवें दिन भारतीय पहलवानों को दो गोल्ड मेडल मिले हैं.
उम्मीद के मुताबिक़ सुशील कुमार ने गोल्ड मेडल जीत लिया. उन्होंने 74 किलोग्राम वर्ग के फ़ाइनल में आसानी से मुक़ाबला जीत लिया.
सुशील कुमार ने दक्षिण अफ़्रीका के पहलवान बोथा को 74 किलोवर्ग के फ़ाइनल में महज़ 80 सेकेंड में हरा दिया.
उनसे पहले भारत के राहुल अवारे ने मेंस फ्रीस्टाइल 57 किलोग्राम वर्ग में गोल्ड मेडल जीता.
सुशील कुमार ने कॉमनवेल्थ गेम्स में मिले गोल्ड मेडल को हाल में हिमाचल प्रदेश में बस हादसे में मारे गए बच्चों को समर्पित किया है.
मैच के शुरु में अवारे और ताकाशाही के बीच टक्कर कांटे की लग रही थी लेकिन जैसे-जैसे मैच आगे बढ़ा अवारे का आत्मविश्वास भी बढ़ता गया. वो मैच के दौरान अपना पसंदीदी कैंची दाव लगाने की भी कोशिश करते रहे. 
लगातार अंक हासिल करते हुए वो एक बार घायल भी हुए लेकिन जल्द ही ख़ुद को संभाल दोबारा पिट में आए और अपने विरोधी को धूल चटाने लगे.
राहुल ने आज सुबह दो मैच टेक्निकल श्रेष्ठता के आधार पर जीते थे यानि वो अपने विरोधियों से दस अंको की लीड लेकर जीते थे. दिन भर उनका फॉर्म ज़बरदस्त और शायद यही कारण है कि गोल्ड मेडल मुकाबले में उनके हौसले बुलंद थे.
वहीं महिलाओं के 76 किलोग्राम मुकाबले में भारत की किरन ने कांस्य पदक जीता है. उन्होंने मॉरिशस की कटूसकिया परियाधवेन को हराया.
इससे पहले वुमन फ़्रीस्टाइल 53 किलोग्राम वर्ग में बबीता कुमारी कनाडा की डायना वेकर से 5-2 से हार गईं. 
और इस हार ने उन्हें गोल्ड मेडल से दूर कर दिया लेकिन सिल्वर ज़रूर उनके खाते में आ गया.
मैच से पहले बबीता से काफ़ी उम्मीद की जा रही थी लेकिन मैच शुरू होने के बाद डायना ने बबीता को कोई मौक़ा नहीं दिया.
जब बबीता ने आक्रामक रुख़ अपनाना चाहा तो डायना ने पलटवार करते हुए उन्हें ग़लती करने पर मजबूर कर दिया. 
इससे पहले महिलाओं की पचास मीटर राइफ़ल प्रोन मुकाबलों में तेजस्वनी सावंत ने ये मेडल जीता है.
लेकिन अब सारे भारत की नज़रें कुश्ती के मुकाबलों पर है जहां देश के तीन पहलवान फ़ाइनल में है. तीनों के ही फ़ाइनल मैच कुछ घंटों के भीतर होने वाले हैं. 
57 किलोग्राम वर्ग में राहुल अवारे अपने पहले कॉमनवेल्थ खेलों में भाग ले रहे हैं लेकिन उनका आत्मविश्वास देखते ही बनता है. 
उन्होंने ने दो मैच टेक्निकल श्रेष्ठता के आधार पर जीते. यानि उन्होंने अपनी विरोधी को दस से अधिक अंकों से फ़ासले से हराया.
वो फ़ाइनल में जापानी मूल के कनाडाई खिलाड़ी स्टीवन ताकाहाशी से भिड़ेंगे. 
उधर भारत के चैंपियन पहलवान सुशील कुमार भी 74 किलोग्राम वर्ग के फ़ाइनल में हैं. 
अच्छी फॉर्म में दिख रहे सुशील ने सेमीफ़ाइनल में ऑस्ट्रेलिया के कॉनर इवांस को हराया. फ़ाइनल में वो दक्षिण अफ़्रीका के जोहेन्स बोथा से भिड़ेंगे.
भारतीय महिला पहलवान बबीता फोगट भी 53 किलोग्राम वर्ग के फ़ाइनल में पहुंच गई हैं. उनका फ़ाइनल मुक़ाबला कनाडा की डायना विकर के साथ होगा. 
भारत की महिला पहलवान किरन भी 74 किलोग्राम वर्ग के कांस्य पदक के मैच में एक्शन में दिखेंगी. उनका मुकाबला मॉरिशस की कटूसकिया परियाधवेन से होगा. 



सलमान के लिए सोच समझकर नहीं बोलता: वरुण धवन

बॉलीवुड अभिनेता वरुण धवन और सुपरस्टार सलमान ख़ान की दोस्ती की चर्चा अक्सर होती है. जब सलमान ख़ान को हिरण के शिकार मामले में पांच साल की सज़ा सुनाई गई तो वरुण धवन ने एक भावुक ट्वीट किया. वरुण सलमान के घर भी गए और उन्होंने उनको गले लगाया.   
जुड़वां 2 फ़िल्म करने के बाद से वरुण धवन की तुलना सलमान ख़ान से हो रही थी. इस पर धवन ने बीबीसी से कहा, ''मेरी तुलना सलमान ख़ान से नहीं हो सकती. सलमान बड़े दिल वाले इंसान हैं. वो आज जिस मुकाम पर हैं वहां मेरे लिए पहुंचना बहुत मुश्किल है. उन्हें अविश्वसनीय प्यार मिलता है.''
वरुण ने कहा, ''हम सबको राहत मिली कि सलमान अपने घर आ गए. मैं उनके घर गया और उन्हें गले लगाया. सलमान ख़ान और उनका पूरा परिवार न्यायपालिका का सम्मान करता है. मैं अगर उनके लिए ट्विटर पर बोलता हूँ तो वो पेशेवर चीज़ो को ध्यान में रख कर नहीं बल्कि बहुत ही निज़ी तौर पर बोलता हूं. उन्हें तब से जानता हूं जब मैं बच्चा था. वो मेरे लिए बहुत ख़ास हैं. मैं उनके लिए जो भी बोलता हूँ दिल से बोलता हूँ, न की सोच समझकर'. 
अभिनेता वरुण धवन इन दिनों अपनी आने वाली फ़िल्म 'अक्टूबर' के प्रमोशन में व्यस्त हैं. यह फ़िल्म 13 अप्रैल को रिलीज होने वाली है. इस फ़िल्म के निर्देशक जाने-माने निर्देशक शूजित सरकार. 



उन्नाव बलात्कार केस: बीजेपी विधायक के ख़िलाफ़ केस दर्ज, गिरफ़्तारी से यूपी पुलिस ने झाड़ा पल्ला

उत्तर प्रदेश के उन्नाव में एक नाबालिग लड़की के रेप के अभियुक्त, भारतीय जनता पार्टी के नेता कुलदीप सिंह सेंगर को उत्तर प्रदेश पुलिस ने गिरफ़्तार करने से अपना पल्ला झाड़ लिया है.
आईपीसी की 363, 366, 376 और 506 धारा के तहत मुक़दमा दर्ज होने और चूंकि पीड़िता नाबालिग है इसलिए पॉक्सो एक्ट (प्रोटेक्शन ऑफ़ चिल्ड्रेन फ़्रॉम सेक्सुअल ऑफ़ेंसेस एक्ट, 2012) के तहत ये केस दर्ज किए जाने के बाद माना जा रहा था कि विधायक कुलदीप सेंगर को गिरफ़्तार कर लिया जाएगा.
लेकिन गुरुवार को लखनऊ में उत्तर प्रदेश के प्रमुख सचिव (गृह) अरविंद कुमार और पुलिस महानिदेशक ओपी सिंह ने प्रेस कॉन्फ़्रेंस करके ये जानकारी दी कि ये मामला अब सीबीआई को सौंप दिया गया है. इसलिए कुलदीप सेंगर की गिरफ़्तारी का फ़ैसला अब सीबीआई ही करेगी.
प्रेस कॉन्फ़्रेंस में दोनों अधिकारियों ने कहा, "विधायक कुलदीप सिंह सेंगर अभी दोषी नहीं हैं. आरोपों के आधार पर उनके ख़िलाफ़ मुक़दमा दर्ज किया गया है. इस मामले को सीबीआई को सौंपा गया है. इसलिए अब विधायक जी की गिरफ़्तारी के बारे में कुछ नहीं कहा जा सकता. और यही प्रचलित प्रक्रिया है."
पुलिस महानिदेशक ओपी सिंह ने कहा कि सीबीआई अब इस मामले में साक्ष्य जुटाने का काम करेगी. इस दौरान पीड़िता के परिवार के लिए हमने सुरक्षा मुहैया कराई है.
लेकिन जब प्रेस कॉन्फ़्रेंस में पत्रकारों ने उनसे पूछा कि पॉक्सो एक्ट में पीड़िता के बयान के बाद अभियुक्त को गिरफ़्तार करने का प्रावधान है, तो क्या इस मामले को अलग तरह से ट्रीट किया जा रहा है? वो कैसे आज़ाद घूम सकते हैं?
इसके जवाब में ओपी सिंह ने कहा, "17 अगस्त, 2017 को जब पहली बार इस मामले की शिक़ायत की गई थी तो उसमें विधायक जी का नाम नहीं था. अभी भी वो अभियुक्त हैं. तो आप लोग बताएं कि उन्हें किस आधार पर रोका जा सकता है?"
इससे पहले लखनऊ ज़ोन के अतिरिक्त पुलिस महानिरीक्षक राजीव कृष्ण ने इस मामले में एसआईटी की रिपोर्ट सरकार को सौंपी थी. डीआईजी (जेल) लव कुमार ने इस मामले में जेल प्रशासन की भूमिका पर एक अलग जाँच रिपोर्ट भी पेश की है. वहीं उन्नाव के ज़िला अस्पताल से क्या-क्या ग़लतियां हुईं, इसपर उन्नाव के डीएम से रिपोर्ट ली गई है.
इससे पहले कुलदीप सिंह सेंगर बुधवार देर शाम नाटकीय रूप से सामने आए थे और उन्होंने कहा था, "मैं भगोड़ा नहीं हूँ. पुलिस जब बुलाएगी, हम हाज़िर हो जाएंगे."
रात के क़रीब 11 बजे कुलदीप सिंह सेंगर लखनऊ के एसएसपी से मुलाक़ात करने उनके आवास पहुंचे.
उस वक़्त तक अटकलें लगाई जा रही थीं कि वो पुलिस के सामने सरेंडर करने पहुंचे हैं.
लेकिन फिर ये बात सामने आई कि वो सरेंडर करने नहीं, बल्कि पुलिस को ये बताने के लिए उपस्थित हुए हैं कि वो कोई भगोड़ा नहीं हैं.
जिस समय विधायक सेंगर एसएसपी आवास पहुंचे, उस समय वो वहाँ मौजूद नहीं थे. थोड़ी देर एसएसपी आवास में रुकने के बाद सेंगर अपने समर्थकों के साथ वापस लौट गए.
एसएसपी आवास से निकलते वक़्त कुलदीप सेंगर ने मीडिया से बातचीत में कहा, "मैं भाजपा कार्यकर्ता हूँ. पार्टी का जो आदेश होगा उसका पालन करूंगा. मेरे ऊपर लगे सभी आरोप निराधार और झूठे हैं. चाहें तो मामले की जाँच सीबीआई से करवा लें."
कुलदीप सेंगर पर एक नाब़ालिग लड़की के साथ कथित तौर पर जून 2017 में बलात्कार करने का आरोप है.
इस मामले में पिछले साल पीड़ित लड़की की एफ़आईआर पुलिस ने नहीं लिखी थी जिसके बाद लड़की के परिवार वालों ने कोर्ट का सहारा लिया.
पीड़ित परिवार का आरोप है कि इसके बाद से विधायक के परिजन उन पर केस वापस लेने का दबाव बना रहे हैं.
वहीं लड़की का कहना है कि न्याय के लिए वह उन्नाव पुलिस के हर अधिकारी के पास गईं, लेकिन कहीं कोई सुनवाई नहीं हुई.
उनका आरोप है कि विधायक और उनके साथी पुलिस में शिक़ायत नहीं करने का दबाव बनाते रहे हैं और इसी क्रम में विधायक के भाई ने तीन अप्रैल को उनके पिता से मारपीट भी की. इसके बाद हिरासत में लड़की के पिता की मौत हो गई.
पुलिस की इसी कथित निष्क्रियता और विधायक की कथित दबंगई से त्रस्त होकर पीड़ित लड़की ने सीएम आवास के बाहर मिट्टी का तेल डालकर आत्मदाह करने का प्रयास किया, इस घटना के बाद ये मामला सुर्खियों में आ गया.
इस मामले में सीबीआई जाँच कराने की याचिका को सुप्रीम कोर्ट ने स्वीकार कर लिया है और इलाहाबाद हाईकोर्ट ने भी पुलिस हिरासत में पीड़ित लड़की के पिता की मौत का स्वत: संज्ञान लिया है.
कोर्ट ने 12 अप्रैल को सुनवाई की तारीख़ तय की है और इस मामले में एक एमिकस क्यूरी (कोर्ट का सहयोगी) को भी नियुक्त किया है.
मामले में चार लोगों को गिरफ़्तार भी किया गया है.
इससे पहले मुख्यमंत्री ने कहा था कि मामले में किसी भी दोषी को बख़्शा नहीं जाएगा.
इस बीच माखी थाने के थानाध्यक्ष को सोमवार को निलंबित कर दिया गया था. मंगलवार को तुरंत चार्ज संभालने वाले थानाध्यक्ष राकेश सिंह ने बताया कि पीड़ित लड़की के मृत पिता के ख़िलाफ़ 29 केस और उसके चाचा के ख़िलाफ़ 14 मामले दर्ज हैं.
वहीं विधायक के भाई अतुल सिंह के ख़िलाफ़ भी 3 केस दर्ज हैं.



पूर्व रूसी जासूस को ज़हर देने के मामले में उठे नए सवाल

नर्व अटैक के शिकार रूस के पूर्व जासूस सर्गेई स्क्रिपल की बेटी यूलिया स्क्रिपल ने 'फिलहाल' रूसी दूतावास की मदद लेने से इनकार कर दिया है.  
33 वर्षीय यूलिया सोमवार को ही अस्पताल से डिस्चार्ज हुई हैं. उन्होंने कहा कि उनके पिता 'अभी भी गंभीर हालत' में हैं.
पुलिस की तरफ़ से जारी किए गए उनके बयान में कहा गया है कि वो अभी भी कमज़ोर हैं और मीडिया को पूरा इंटरव्यू नहीं दे सकतीं. 
हालांकि उन्होंने ये भी कहा है कि "कोई मेरे या मेरे पिता की तरफ से बयानबाज़ी ना करे."
रूसी दूतावास ने इस बयान पर आशंका जताते हुए कहा कि उन्हें शक है कि ये 'असल में यूलिया का बयान' है. रूस की इस आशंका के बाद से नए सिरे सवाल उठने लगे हैं.
यूलिया और उनके 66 वर्षीय पिता चार मार्च को सैलिसबरी में एक पार्क की बैंच पर लुढ़के मिले थे. दोनों ज़हरीले नर्व एजेंट की चपेट में आ गए थे. 
सर्गेई स्क्रिपल अभी सैलिसबरी के ज़िला अस्पताल में भर्ती हैं. यूलिया ने अपने बयान में कहा कि एक महीने पहले जो "साधारण ज़िंदगी मैं जी रही थी, आज की ज़िंदगी उससे बिल्कुल अलग है."
फिलहाल यूलिया को एक सुरक्षित जगह ले जाया गया है. उन्होंने कहा, "मेरे साथ विशेष तौर पर ट्रेन अधिकारी होते हैं, जो मेरे ख्याल रखने में मेरी मदद करते हैं. वो ही मुझे जांच की प्रगति के बारे में भी बताते हैं."  
"मैं अपने दोस्तों और परिवार वालों से बात कर सकती हूं, और मुझे रूसी दूतावास के कुछ खास नंबर भी दिए गए हैं, जिन्होंने मुझे हर मुमकिन मदद की पेशकश की है."
"इस वक्त मैं उनकी मदद लेना नहीं चाहती, अगर मुझे ज़रूरत होगी तो मैं जानती हूं कि उन्हें कैसे संपर्क करना है."
रूसी दूतावास ने ब्रिटेन के प्रशासन से मांग की है कि वो "तुरंत ठोस सबूत" दे कि यूलिया स्क्रिपल को कैद कर नहीं रखा गया है.  
दूतावास ने कहा, "इस बयान की पुष्टी कर पाना मुश्किल है, यूलिया के हवाले से पुलिस ने जो बयान जारी किया है इससे जवाब मिलने के बजाए नए सवाल खड़े हो गए हैं."
"हम ये पुष्टी करना चाहते हैं कि ये बयान यूलिया का ही है, हमें इस बयान पर संदेह है."  
"टेक्स्ट को इस खास तरह से लिखा गया है कि ये ब्रिटिश सरकार के आधिकारिक बयान का समर्थन करता है."
"वहीं इसमें यूलिया से संपर्क करने की सभी संभावनाओं को भी खत्म कर दिया गया है." 
"उनसे बाहरी दुनिया का कोई व्यक्ति - राजदूत, पत्रकार और यहां तक की उनके रिश्तेदार भी संपर्क नहीं कर सकते."  
ब्रिटेन की सरकार ने ज़हरीले हमले के पीछे रूस का हाथ होने की बात कही है. इस आरोप के बाद से ही मॉस्को और पश्चिम के बीच कूटनीतिक संकट खड़ा हो गया है. 
रूस की सरकार ने इन आरोपों से इनकार किया है और ब्रिटेन पर "झूठी कहानी" गढ़ने का आरोप लगाया है.
ब्रिटेन के समर्थन में 20 से ज्यादा देशों ने रूस के राजदूतों को बर्खास्त कर दिया है. 
स्क्रिपल पर इस्तेमाल किए गए नर्व एजेंट की जांच आर्गेनाज़ेशन फोर द प्रोहिबिटेशन ऑफ केमिकल वेपन (ओपीसीडब्ल्यू) ने की.
ओपीसीडब्ल्यू की रिपोर्ट कैबिनेट ऑफिस को मिल गई. 
अस्पताल में यूलिया और सर्गेई के इलाज के दौरान रूस में रहने वाली उनकी रिश्तेदार विक्टोरिया स्क्रिपल ने रूसी न्यूज़ एजेंसी को इंटरव्यू दिया है. 
सैलिसबरी के ज़िला अस्पताल से सोमवार को यूलिया के डिस्चार्ज होने के बाद उनकी रिश्तेदार विक्टोरिया ने रूसी न्यूज़ एजेंसी से कहा कि यूलिया राजनीतिक शरण के लिए अपील करने की तैयारी कर रही हैं, लेकिन उन्हें ये नहीं पता कि वो ये किस देश के लिए करेंगी. 
लेकिन हाल ही में जारी बयान में यूलिया ने साफ किया है कि विक्टोरिया के "विचार और दावे उनके और उनके पिता के नहीं हैं."
उन्होंने कहा, "मैं मीडिया को पूरा इंटरव्यू देने की हालत में नहीं हूं, लेकिन एक दिन मैं इसकी उम्मीद करती हूं. जबतक, मैं इस बात को ज़ोर देकर कहना चाहती हूं कि कोई मेरे और मेरे पिता के लिए ना बोले."
"हमारी फिक्र करने के लिए मैं अपनी रिश्तेदार विक्टोरिया का शुक्रिया अदा करना चाहती हूं. लेकिन मैं उनसे ये भी पूछना चाहती हूं कि वो हमसे मिलने नहीं आईं या हमसे संपर्क करने की कोशिश नहीं की."



अलग धर्म की मांग करने वाले लिंगायत क्या हिंदू धर्म का हिस्सा हैं?

ये एक ऐसी बहस है जिसको लेकर कर्नाटक में काफ़ी खून ख़राबा हो चुका है. 
मगर विधानसभा के चुनावों से ठीक पहले जब कांग्रेस की सरकार ने लिंगायत को अलग धर्म के रूप में मान्यता देने की सिफ़ारिश अपने मंत्रिमंडल के ज़रिए की तो राजनीतिक हलकों में इसे लेकर काफी हलचल शुरू हो गयी. 
लिंगायतों का मानना है कि वो हिंदू नहीं हैं क्योंकि उनका पूजा करने का तरीका हिंदुओं से बिलकुल अलग है. वो निराकार शिव की आराधना करते हैं. वो मंदिर नहीं जाते और ना ही मूर्ति की पूजा करते हैं. 
लिंगायतों में ही एक पंथ वीरेशैव लिंगायत का है जो शिव की मूर्ति की पूजा भी करता है और अपने गले में लिंग धारण भी करता है. वीरेशैवा पंथ के लिंगायत हिंदू धर्म से अलग होने का विरोध करते आ रहे हैं. 
वीरेशैवा पंथ की शुरुआत जगत गुरू रेनुकाचार्य ने की. उन्होंने पांच पीठों की स्थापना की जैसे आदि शंकराचार्य ने की थी. इन पांच पीठों में से सबसे महत्वपूर्ण मठ चिकमंगलूर का रंभापूरी मठ है. 
इतिहासकार संगमेश सवादातीमठ ने 13वीं शताब्दी के कन्नड़ कवि हरिहर के हवाले से बताया कि वीरेशैवा पंथ काफ़ी प्राचीन है. 
वो कहते हैं कि पंथ के संस्थापक जगतगुरु रेनुकाचार्य का उदय आंध्रप्रदेश के कोल्लिपक्का गावं में सोमेश्वर लिंग से हुआ था. 
जगत गुरु रेनुकाचार्य के बारे में शिवयोगी शिवाचार्य ने भी लिखा है और संस्कृत में लिखे कई दस्तावेज़ मौजूद हैं जिससे पता चलता है कि वीरेशैवा पंथ के मानने वाले लोग किस तरह उपासना करते हैं. 
वो लिंग धारण भी करते हैं और शिव की मूर्ति की पूजा भी करते हैं. वीरेशैवा वैदिक धर्मों में से एक है. मगर 12वीं शताब्दी में बस्वाचार्य का उदय हुआ जो जगतगुरु रेनुकाचार्य के अनुयायी थे. 
हालांकि, बाद में बस्वाचार्य यानी बासवन्ना ने सनातन धर्म के विकल्प में एक पंथ खड़ा किया जिसने निराकार शिव की परिकल्पना की. 
बासवन्ना ने जाति और लिंग भेद के खिलाफ़ काम करना शुरू किया. उनके वचनों में काम को ही पूजा कहा गया है. 
जगतगुरु शिवमूर्ति कहते हैं कि बस्वन्ना के वचनों से प्रभावित होकर सभी जाति के लोगों ने लिंगायत धर्म को अपनाया जिसमे जाति और काम को लेकर कोई मतभेद नहीं था. 
वो कहते हैं, "बस इतना कि निराकार शिव की उपासना और आडंबर के खिलाफ़ काम करना ही लिंगायत का कर्म और धर्म है."
जहां वीरेशैवा पंथ को मानने वाले जनेऊ धारण करते हैं. लिंगायत जनेऊ धारण तो नहीं करते हैं लेकिन इष्ट शिवलिंग को अपनाते हैं. उसे धारण करते हैं और उसकी उपासना करते हैं.
लिंगायतों के एक महत्वपूर्ण मठ के मठाधीश शिवमूर्ति मुरुगा शरानारु ने बीबीसी से बात करते हुए कहा कि जगतगुरु बासवन्ना ने वैदिक धर्मों को ख़ारिज किया और एक अलग तरीका अपनाया.
जहाँ वीरेशैवा वेद और पुरानों पर आस्था रखते हैं लिंगायत बासवन्ना के 'शरण' यानी वचनों पर चलते हैं जो संस्कृत में नहीं बल्कि स्थानीय भाषा कन्नड़ में हैं. 
जब कांग्रेस की सरकार ने लिंगायत को अलग धर्म के रूप में मान्यता देने का प्रस्ताव पारित किया, इसने सियासी गलियारों में काफ़ी उथल पुथल मचा दी.
क्योंकि लिंगायत के वोटों के दम पर बी एस येदुरप्पा ने कर्नाटक में भारतीय जनता पार्टी की सरकार बनाने में कामयाबी हासिल की. 
फिर जब उन्होंने भाजपा से बग़ावत की तो पार्टी को सत्ता गंवानी पड़ी.
2011 की जनगणना के अनुसार कर्नाटक में लिंगायत समाज की आबादी 17 प्रतिशत बतायी जाती है जिसमे वीरशैवा को भी शामिल किया गया है. 
हालांकि, वीरेशैवा पंथ के अनुयायी तीन से चार प्रतिशत तक होने के अनुमान हैं. 
वीरेशैवा पंथ के सबसे महत्वपूर्ण मठ रंभापूरी मठ के मठाधीश जगतगुरु वीरा सोमेश्वराचार्य भग्वात्पदारु ने बीबीसी से बात करते हुए कहा कि वीरेशैवा और लिंगायत शिव के उपासक हैं इसलिए सभी एक हैं. 
हाल के सरकार के फैसले पर चर्चा करते हुए उन्होंने कहा, "यह धर्म का स्थान है. यहाँ धर्म की बात होती है. धर्म का प्रचार होता है. यहाँ किसी राजनीतिक दल या नेता का प्रचार नहीं होता. ये लोगों की आस्था का स्थान है."
रंभापूरी मठ के संयोजक रवि का कहना था कि कैसे लिंगायत खुद को हिंदू नहीं बताते जबकि वो भी शिव की आराधना करते हैं. 
मगर लिंगायत पीठाधीशों के संयोजक एस एम जामदार कहते हैं कि यह द्वन्द हमेशा रहा है कि लिंगायत वीरेशैवा हैं. मगर ऐसा नहीं है. लिंगायत वीरेशैवा से बिलकुल अलग हैं और उनके पूजा और उपासना के तरीके भी हिंदुओं से अलग हैं. 
बंगलुरु में लिंगायत महाधिपतियों के सम्मलेन में जब सारे मठाधीशों ने कांग्रेस के समर्थन की घोषणा की तो इस मुद्दे पर एक बार फिर बहस छिड़ गयी कि लिंगायत हिंदू हैं या नहीं.
224 सीटों वाली कर्नाटक की विधान सभा में लगभग 100 ऐसी सीटें हैं जिन पर लिंगायतों का प्रभाव है. 
विश्लेषकों का मानना है कि मुख्यमंत्री सिद्धारमैया ने लिंगायत को अलग धर्म के रूप में मान्यता देने का प्रस्ताव अपने मंत्रिमंडल से पारित करवाकर गेंद केंद्र सरकार के पाले में डाल दी है. 
अब भाजपा कांग्रेस की इस चाल में फंसती नज़र आ रही है क्योंकि अगर वो राज्य सरकार के प्रस्ताव को ख़ारिज कर देती है तो लिंगायतों की नाराजगी का सामना उसे करना पड़ सकता है. 
और अगर प्रस्ताव को मंज़ूरी दे दी जाती है तो कांग्रेस इसका श्रेय लेने की कोशिश करेगी. 
ये भी शतरंज के शह और मात वाली चाल जैसी ही है.



क्या अब भारतीय चुनावों को प्रभावित कर पाएगा फ़ेसबुक?

फ़ेसबुक के संस्थापक मार्क ज़करबर्ग ने बीते मंगलवार को अमरीकी सीनेट के सामने पेश होकर बताया है कि फ़ेसबुक भविष्य में दुनियाभर में होने वाले चुनावों में मतदाताओं को उनकी जानकारी के बिना प्रभावित किए जाने से रोकने के लिए क्या क़दम उठा रही है. 
ज़करबर्ग ने बताया है, "भारत, ब्राज़ील, पाकिस्तान और हंगरी समेत दुनिया भर में अहम चुनाव होने वाले हैं. हम ये सुनिश्चित करना चाहते हैं कि हम इन चुनावों की गरिमा बनाए रखने के लिए सभी संभव क़दम उठाएं. मुझे विश्वास है कि हम इस समस्या का समाधान करने जा रहे हैं."
ऐसे में सवाल ये है कि फ़ेसबुक ऐसा क्या करने जा रहा है जिससे भारतीय आम चुनाव का हाल अमरीका के हालिया राष्ट्रपति चुनाव जैसा न हो. 
इस चुनाव में रूसी तत्वों ने लाखों अमरीकी फ़ेसबुक यूज़र्स तक पहुंचने वाले राजनीतिक विज्ञापन जारी किए.
फ़ेसबुक ने इस हफ़्ते से 5.5 लाख भारतीय यूज़र्स को सूचना देना शुरू कर दिया है कि उनका डेटा ब्रितानी राजनीतिक कंसल्टिंग फर्म कैंब्रिज एनालिटिका द्वारा इस्तेमाल किए जाने की संभावना है.
ये वो कंपनी थी जो अमरीकी राष्ट्रपति डोनल्ड ट्रंप के चुनावी अभियान से जुड़ी थी. कंपनी का दावा था कि इसने ट्रंप के चुनाव अभियान में एक अहम भूमिका निभाई थी. 
इस कंपनी ने कथित तौर पर भारत में कांग्रेस और बीजेपी को अपनी सेवाएं देने की कोशिश और उनके लिए रिसर्च करने का काम किया है. 
हालांकि, अब तक किसी राजनीतिक पार्टी के हित में व्यक्तिगत जानकारियों के ग़लत प्रयोग से जुड़े प्रमाण सामने नहीं आए हैं.
साल 2019 में होने वाले अगले आम चुनाव तक 50 करोड़ भारतीय नागरिकों के फ़ेसबुक इस्तेमाल करने की संभावना हैं. 
ऐसे में इंटरनेट की मदद से मतदाताओं के बीच राजनीतिक संदेश फैलाने और उन्हें प्रभावित करने की संभावना बहुत ज़्यादा है.
भारत में फ़ेसबुक इस्तेमाल करने वाले लोग अमरीका या किसी दूसरे देश के मुक़ाबले ज़्यादा हैं. 
ऐसे में फ़ेसबुक पर इस बात का दबाव है कि ये अपना सिस्टम इतना दुरुस्त करे कि विदेशी एजेंसियां और फ़ेक अकाउंट अमरीकी चुनाव की तरह यहां भी फ़ेसबुक का ग़लत इस्तेमाल न कर सकें. 
फ़ेसबुक के संस्थापक मार्क ज़करबर्ग ने अमरीकी सीनेट के सामने पहले से तैयार किए गए बयान को पढ़ते हुए फ़ेसबुक के आगामी क़दमों की जानकारी दी.
क्या इसका ये मतलब है कि अब फ़ेसबुक भारत में राजनीतिक पार्टियों के लिए आगामी चुनावों में प्रचार करने का मुख्य जरिया नहीं रहेगा?
इस सवाल का जवाब ना में है क्योंकि फ़ेसबुक पर वायरल होने वाले ज़्यादातर वीडियोज़ पर किसी ना किसी पार्टी की छाप होती है. 
हर पार्टी अभी भी फ़ेसबुक पर अपने समर्थकों में राजनीतिक संदेश फैला सकती है जो कि पूरी तरह से क़ानूनी भी होगा. 
फ़ेसबुक की न्यूज़ फीड में आए हालिया बदलाव का फ़ायदा राजनीतिक पार्टियों को मिलने की संभावना है. 
इस बदलाव के तहत ज़्यादा शेयर किया जाना वाल कंटेंट दूसरे फ़ेसबुक यूज़र्स की टाइमलाइन पर ज़्यादा दिखाई देगा. 
राजनीतिक पार्टियों द्वारा जारी सामग्री के साथ भी ऐसा ही होता है क्योंकि उनके समर्थक उनकी पार्टी की तरफ से आई सामग्री को ज़्यादा शेयर करते हैं. 
इस तरह ये बदलाव राजनीतिक पार्टियों को लाभ पहुंचा सकता है.
फ़ेसबुक ने अख़बारों की सुर्ख़ियों में जगह बनाई है लेकिन ज़करबर्ग अपनी दूसरी कंपनी वॉट्सऐप के असर को लेकर काफ़ी शांत हैं. 
वॉट्सऐप पर आने वाले वायरल मैसेज़ और वीडियो को सबसे पहले भेजने वाले के बारे में जानकारी हासिल करने का अभी भी कोई रास्ता नहीं है.
इस प्लेटफॉर्म पर फ़ेक न्यूज़ फैलाना बेहद आसान है और उसकी पहचान, रिपोर्टिंग और रोकथाम बेहद मुश्किल है.
भारत में इस प्लेटफ़ॉर्म के इस्तेमाल से कई बार घातक परिणाम सामने आ चुके हैं. कई बार झूठी अफ़वाहों की वजह से सांप्रदायिक हिंसा और सामुहिक हत्याएं तक हो चुकी हैं. 
इस साल फ़ेसबुक पर इस समस्या का समाधान देने का दवाब बनाया जाएगा. और ये कोई संयोग नहीं है कि वॉट्सऐप इसी समय भारत में अपना कार्यकारी अधिकारी चुनने की प्रक्रिया में है. 
ज़करबर्ग ने कहा कि उनकी कंपनी फ़ेसबुक रूस के साथ हथियारों की रेस में थी ताकि ये सुनिश्चित किया जा सके कि आने वाले चुनावों में रूस फ़ेसबुक का ग़लत इस्तेमाल करके विदेशी चुनावों को प्रभावित न कर सके.



भारत के चुनावों पर क्या बोले फ़ेसबुक प्रमुख मार्क ज़करबर्ग?

डेटा से छेडछाड़ के आरोपों का सामना कर रही कंपनी फ़ेसबुक के प्रमुख मार्क ज़करबर्ग अपना पक्ष रखने और सवालों के जवाब देने के लिए अमरीकी सीनेटरों के सामने पेश हुए. 
ज़करबर्ग ने सांसदों के सामने माना कि उनसे ग़लती हुई क्योंकि वो राजनीतिक उद्देश्यों के लिए फ़ेसबुक के डेटा के इस्तेमाल को रोकने के लिए पर्याप्त क़दम नहीं उठा सके. 
उन्होंने कहा कि उनकी कंपनी में बड़े स्तर का बदलाव लाया जा रहा है और वो इस बात की तह तक जाएंगे कि राजनीतिक फ़ायदे के लिए किस तरह फ़ेसबुक के डेटा का इस्तेमाल किया गया. 
पूछताछ के दौरान ज़करबर्ग ने भारत का भी ज़िक्र किया. 
जब एक महिला सीनेटर फिनस्टिन ने ज़करबर्ग से पूछा कि वे अमरीकी चुनाव बाहरी तत्वों से प्रभावित न हों इसके लिए क्या कर रहे हैं? तो इस सवाल के जवाब में ज़करबर्ग ने कहा कि 'साल 2018 में यह उनकी सबसे बड़ी प्राथमिकता है.  साल 2018 चुनावों के लिहाज़ से काफ़ी अहम है. सिर्फ़ अमरीका के लिए नहीं बल्कि पूरी दुनिया के लिए. भारत, ब्राज़ील, मैक्सिको, पाकिस्तान और हंगरी सभी के लिए यह साल चुनावों के लिहाज़ से अहम है. हम वो सबकुछ करने की कोशिश करेंगे जिससे इन मुल्क़ों में होने वाले चुनावों की अखंडता को बनाया जा सके.' 
फिनस्टिन ने ज़करबर्ग से पूछा कि वो क्या कदम होंगे जो वो उठाएंगे.... तो इसके जवाब में उन्होंने कहा कि फ़ेक अकाउंट्स की पहचान की जा सके इसकी बेहतरी के लिए काम किया जाएगा. साथ ही भड़काऊ बयानों के संदर्भ में भी सतर्कता रखी जाएगी.  
ज़करबर्ग ने ये भी कहा कि फ़ेसबुक रूस द्वारा डेटा से छेड़छाड़ की कोशिशों का लगातार सामना कर रहा है. उन्होंने रूस के इस कथित हस्तक्षेप की तुलना हथियारों की होड़ से की. उन्होंने कहा, "ये हथियारों की रेस है. वो लगातार बेहतर भी हो रहे हैं."
ज़करबर्ग कैंब्रिज एनालिटिका डेटा स्कैंडल के बाद की परिस्थितियों में उठ रहे सवालों के जवाब दे रहे हैं. 
उन्होंने अपने जवाब में ये भी बताया कि 2016 के अमरीकी चुनाव में रूसी दख़ल की जांच करने वाले स्पेशल काउंसिल रॉबर्ट म्यूलर ने भी फ़ेसबुक स्टाफ़ से पूछताछ की है. हालांकि उन्होंने ये स्पष्ट किया है कि उनसे कोई पूछताछ नहीं हुई है. 
ज़करबर्ग ने ये भी बताया कि उनके स्टाफ़ से जो पूछताछ हुई है वो गोपनीय है और इसके बारे में वे कोई जानकारी नहीं देंगे.



पाकिस्तान का एक गाँव जहाँ छोटा क़द है बड़ी समस्या





मुफ़्त में पैसे बांट रही है ये संस्था





सलमान ख़ान जेल में रहे तो बॉलीवुड के कितने करोड़ डूब जाएंगे?

जोधपुर कोर्ट ने काला हिरण मामले में बॉलीवुड सुपरस्टार सलमान ख़ान को दोषी करार देते हुए पांच साल की सज़ा सुनाई है. सलमान को अगर जेल जाते हैं तो बॉलीवुड को करोड़ों का नुकसान हो सकता है.
1999 में आई फ़िल्म "हम साथ साथ हैं" की शूटिंग के दौरान काले हिरण मारने के आरोप में सलमान को दोषी क़रार दिया गया है.
सुपरस्टार सलमान ख़ान पर बॉलीवुड का करीब 400 करोड़ का दांव लगा हुआ है. अगर सलमान ख़ान को 5 साल की जेल होती है तो बॉलीवुड को उनकी वजह से यह नुकसान झेलना पड़ सकता है.
फिलहाल  सलमान ख़ान की फ़िल्म 'रेस 3' की शूटिंग चल रही है. सलमान ख़ान के लीड रोल वाले इस फ़िल्म का बजट 150 करोड़ रुपये है. इस फ़िल्म की शूटिंग पूरी नहीं हुई है. सलमान ख़ान को सज़ा होने पर यह प्रोजेक्ट बीच में ही रुक सकता है जिससे प्रोड्यूसर्स की अच्छी खासी रकम फंस सकती है.
'दबंग' सिरीज़ का तीसरा पार्ट 'दबंग 3' की शूटिंग भी जल्द ही शुरू होने वाली है. इस फ़िल्म की दोनों सिरीज में सलमान ख़ान और सोनाक्षी सिन्हा नज़र आए थे और तीसरे पार्ट में भी सलमान ख़ान नजर आएंगे. इस फ़िल्म का बजट  करीब 100 करोड़ है.
फ़िल्म ट्रेड समीक्षक अमोद मेहरा का कहना है कि 'रेस 3' के अलावा उनकी बाकी फ़िल्में जैसे "दबंग 3", "किक 2" और "भारत" में से किसी भी फ़िल्म की शूटिंग शुरू नहीं हुई है. 
हालांकि फ़िल्म शुरू होने से पहले प्री-प्रोडक्शन का जो काम होता है वो शुरू हो गया है, जिसमें कम से कम 100 करोड़ रुपये लग चुके हैं.
सलमान ख़ान की न केवल फ़िल्में बल्कि उनके टेलीविज़न रियलिटी शो पर भी दांव लगा है. 
वो 10 साल बाद फिर से 'दस का दम' लेकर वापस आ रहे हैं. इस गेम शो का प्रोमो सामने आ चुका है. यह शो जल्द ही शुरू होने वाला है. इसमें सलमान ख़ान बतौर होस्ट नज़र आने वाले हैं.
अमोद मेहरा कहते हैं, "दस का दम-2" शो के लिए चैनल बहुत ख़र्चा पहले ही कर चुकी है, इसके चलते इंडस्ट्री को तो नुकसान होगा ही लेकिन सलमान ख़ान के करियर को भी भारी नुकसान हो सकता है."
इसके अलावा सलमान ख़ान टीवी शो बिग बॉस में होस्ट की भूमिका भी निभाते रहे हैं. हालांकि अब तक सीज़न-12 के लिए प्री-प्रोडक्शन की घोषणा नहीं हुई है.
सलमान ख़ान उन सुपरस्टार में से एक हैं जिनपर फ़िल्म इंडस्ट्री काफी हदतक निर्भर है. अगर जेल जाना जाना पड़ा तो उन पर लगे पैसों की वजह से खामियाज़ा पूरी हिंदी फ़िल्म इंडस्ट्री को भुगतना पड़ना तय है.
(बीबीसी हिन्दी के एंड्रॉएड ऐप के लिए आप यहां 
 कर सकते हैं. आप हमें 
 और 
 पर फ़ॉलो भी कर सकते हैं.)



आगे से बरतेंगे पूरी ईमानदारी : ज़करबर्ग





हिंदू अफ़ग़ान जिन्हें समझा गया पाकिस्तानी मुसलमान





#BBCShe: 'कोई छेड़े तो सुनो नहीं, उसे जवाब दो'





वो लड़की जिसने पंचायत को झुका दिया





स्टारडम, तीन आशिक़ और तन्हाई में मौत...कहानी परवीन बाबी की

यक़ीन ना हो तो दीवार का वो दृश्य याद कीजिए जिसमें अमिताभ एक बियर बार में बैठे हैं और वहां उनको अकेला देखकर परवीन बाबी पहुंच जाती हैं और बिना जान पहचान के बातचीत शुरू करती हैं. 
एक हाथ में सिगरेट और दूसरे में शराब का प्याला. एकदम कॉन्फ़िडेंट और स्कर्ट का डिज़ाइन ऐसा कि टांगें बाहर झांकती नजर आती हैं. 
ये तो महज़ एक दृश्य भर है, परवीन बाबी का पूरा करियर ऐसे ही दृश्यों से पटा पड़ा है जिसमें वो अपने दौर को बदलती दिखाई देती हैं.
एक ऐसी लड़की के किरदार में जो कामकाजी है, आत्म निर्भर भी है और शादी से पहले अपने पुरुष मित्र के साथ जिस्मानी रिश्ता बनाने से भी उसे कोई परहेज़ नहीं है. 
यह सब करते हुए उसका अपना ग्रेस भी उसके साथ बना रहता है, कहीं कोई दाग़ नहीं लगता. उसे ना तो दाग़ की फ़िक्र है और ना ही ज़माने की. 
दीवार की छोटी सी भूमिका में ही परवीन बाबी ने बड़ी लकीर खींच दी थी.
यही वजह है कि परवीन बाबी के सक्रिय फ़िल्म करियर के तीन दशक के लंबे अंतराल के बाद भी उनकी भूमिकाएं लोगों को याद हैं. 
ये बात भी महत्वपूर्ण है कि परवीन बाबी की भूमिकाएं, हीरो को ध्यान में रखकर बनी फिल्मों में नितांत छोटी हुआ करती थीं, लेकिन ये उनके चेहरे और अंदाज़ का जादू था कि छोटी भूमिकाएं भी उन्हें चर्चा में बनाए रखने के लिए काफ़ी थीं.
जब सिनेमाई पर्दे पर अच्छी लड़कियों के सलवार सूट और साड़ी पहनने का चलन था, तब पाश्चात्य रंग-ढंग में पली-पढ़ी परवीन बाबी को फ़िल्म निर्देशक बीआर इशारा ने पहली बार क्रिकेटर सलीम दुर्रानी के साथ 1973 में फ़िल्म 'चरित्र' में मौका दिया. फ़िल्म तो फ़्लॉप हो गई, लेकिन परवीन बाबी का जादू चल निकला.
4 अप्रैल, 1949 को सौराष्ट्र के जूनागढ़ के एक मिडिल क्लास मुस्लिम परिवार में जन्मी परवीन बाबी ने अहमदाबाद के सेंट ज़ेवियर्स कॉलेज से अंग्रेज़ी साहित्य में बीए किया था और मॉडलिंग में करियर तलाश रही थीं. 
कई जगहों पर इसका ज़िक्र है कि बीआर इशारा नई अभिनेत्री की तलाश में थे, ऐसे ही किसी दिन उनकी नज़र परवीन बाबी पर पड़ी थी जो उस वक्त सिगरेट का कश लगा रही थीं और इशारा ने तय कर लिया कि उनकी अभिनेत्री मिल गई है.
परवीन बाबी को पहली कामयाबी 'मजबूर' फ़िल्म में मिली अमिताभ बच्चन के साथ 1974 में. 
इसके बाद एंग्री एंग मैन के साथ परवीन बाबी ने कई कामयाब फ़िल्में कीं जिनमें 'दीवार', 'अमर अकबर एंथनी', 'शान' और 'कालिया' जैसी फ़िल्में शामिल हैं.
1976 में परवीन बाबी इस कदर कामयाब हो चुकी थीं कि उस साल प्रतिष्ठित मैग्ज़ीन टाइम ने उन्हें अपने कवर पर छापा था. 
टाइम के कवर पर जगह पाने वाली पहली बॉलीवुड कलाकार परवीन बाबी थीं.
सिनेमाई करियर में वो जितनी कामयाब हुईं, वैसी कामयाबी उन्हें अपने निजी जीवन में नहीं मिली. पहले पहल उनका अफ़ेयर डैनी के साथ हुआ. 
लेकिन ये प्यार बहुत आगे नहीं बढ़ पाया. डैनी ने फ़िल्मफ़ेयर को दिए एक इंटरव्यू में बताया था कि परवीन बाबी और उनका साथ तीन-चार साल का रहा था, इसके बाद दोनों के रास्ते अलग हो गए थे.
डैनी के बाद परवीन बाबी का प्यार कबीर बेदी के साथ हुआ था. 
दोनों ने एक साथ 1976 में 'बुलेट' फ़िल्म में काम किया था और क़रीब तीन साल तक दोनों एक दूसरे के प्यार में डूबे रहे. 
कबीर बेदी के प्यार की ख़ातिर परवीन बाबी ने अपने चमचमाते करियर को भी छोड़ दिया. 
उस दौर में कबीर बेदी को एक इटालियन टीवी सीरियल में लीड रोल मिला था और परवीन बाबी उनके साथ ही यूरोप शिफ्ट कर गईं. 
लेकिन दोनों के बीच सबकुछ ठीक नहीं रहा तो परवीन बाबी बॉलीवुड वापस लौट आईं. जब वो वापस लौटीं तो भी इंडस्ट्री ने उन्हें हाथोंहाथ लिया. 
इसी वापसी के दौर में प्रीतीश नंदी के कहने पर परवीन बाबी ने 'द इलस्ट्रेटेड वीकली ऑफ इंडिया' में अपना एक संस्मरण लिखा था - "मेरा करियर इससे बेहतर कभी नहीं रहा. मैं नंबर एक की रेस में हूं. बंबई में कोई ऐसी फ़िल्म नहीं बन रही है, जिसमें परवीन बाबी ना हो. लोग मेरी इस कामयाब वापसी से चकित हैं. कई लोग इसे मेरा लक बता रहे हैं, लेकिन मैं आपको बताना चाहती हूं कि इसमें लक की कोई बात नहीं है, ये बिल्कुल पसीना और आंसू है जो टूटे दिल के साथ कठिन मेहनत से आई है. हालांकि इस दौरान मैं ये जान गई हूं कि शो बिज़ में बने रहने का अपना संघर्ष है, इसके अपने दबाव और चुनौतियां हैं. मैं इसमें इतनी धंस चुकी हूं कि मुझे अब इसे झेलना ही होगा." 
कबीर बेदी के साथ ब्रेकअप को अपने जीवन का टर्निंग प्वाइंट बताने वाली परवीन बाबी इसके बाद महेश भट्ट के रोमांस में पड़ीं. 
दोनों का रोमांस 1977 के आखिर में शुरू हुआ था, तब महेश भट्ट भी कबीर बेदी की तरह शादीशुदा थे. 
लेकिन वो अपनी पत्नी और बेटी पूजा भट्ट को छोड़कर परवीन बाबी के साथ रहने लगे थे. 
ये वो दौर था जब परवीन चोटी की स्टार थीं और महेश भट्ट एक फ़्लॉप फ़िल्ममेकर. 
परवीन बाबी के साथ अपने रिश्तों पर ही महेश भट्ट ने 'अर्थ' फ़िल्म बनाई थी. 
इस फ़िल्म से जहां महेश भट्ट का करियर परवान चढ़ा वहीं परवीन बाबी ऐसी स्थिति में पहुंच गईं जहां से उनका मानसिक संतुलन डगमगाने लगा था. 
महेश भट्ट के साथ रोमांस के दौरान ही परवीन बाबी को मानसिक बीमारी शुरू हुई थी जिसे महेश भट्ट ने अपने कई इंटरव्यू में पैरानायड स्कित्ज़ोफ़्रेनिया बताया है.
हालांकि परवीन बाबी ने ख़ुद को कभी इस बीमारी की चपेट में नहीं बताया. उन्होंने ये ज़रूर माना था कि आनुवांशिक मानसिक बीमारी ने उन्हें चपेट में ले लिया था. 
महेश भट्ट के चलते ही परवीन बाबी अध्यात्मिक गुरु यूजी कृष्णमूर्ति के संपर्क में आईं और उनके कहने पर ही 1983 में परवीन बाबी ने बॉलीवुड को छोड़ दिया. थोड़े समय तक वह बैंगलोर में रहीं, इसके बाद अमरीका चली गईं.
ये वही समय था जब परवीन बाबी अपने करियर को गंभीरता से ले रही थीं और अमिताभ बच्चन के साये से बाहर कुछ अलग करने की कोशिश भी कर रही थीं. 
इसकी झलक जीतेंद्र के साथ उनकी फ़िल्म 'अर्पण' में भी दिखी थी जिसमें पाश्चात्य रंग ढंग से अलग साड़ी में लिपटी परवीन दिखी थीं. 
इतना ही नहीं, ऋषिकेश मुखर्जी की फिल्म 'रंग बिरंगी' और इस्माइल श्रॉफ़ की फिल्म 'दिल आखिर दिल है' जैसी फ़िल्मों में उन्होंने काम करना शुरू किया था. लेकिन इन सब पर अचानक ब्रेक लग गया.
अमरीका में भी उनकी मानसिक बीमारी का कोई इलाज नहीं मिला. 
अपनी बीमारी के दौरान ही उन्होंने अमिताभ बच्चन सहित दुनिया के नामचीन लोगों से अपनी जान को ख़तरा बताया था. 
बहरहाल, 1989 में परवीन बाबी भारत लौट आईं और 2005 तक मुंबई में रहीं, बॉलीवुड की चमक दमक से दूर.
अमिताभ बच्चन पर उनका कथित शक किस तरह का था इसका अंदाज़ा डैनी के साथ उनकी बातचीत बंद होने से लगाया जा सकता है.
डैनी ने इसका ज़िक्र करते हुए फ़िल्म फ़ेयर को बताया था कि - एक इंटरव्यू में अमित जी ने कह दिया था कि मैं उनका अच्छा दोस्त हूं. परवीन ने उस इंटरव्यू को पढ़ लिया था, इसके बाद जब मैं एक दिन उसके घर पहुंचा तो उसने घर का दरवाज़ा तक नहीं खोला. 
अमिताभ बच्चन को लेकर उनका संशय आख़िरी समय तक बना रहा था, अपनी मौत से एक साल पहले शेखर सुमन को दिए एक टीवी इंटरव्यू में उन्होंने कहा था मर्लिन ब्रांडो, एल्विस प्रिस्ले, लॉरेंस ओलिवर और माइकल जैक्सन के रहते अमिताभ बच्चन को सदी का स्टार चुना जा रहा है, इससे बड़ा जोक और क्या हो सकता है.
इसी इंटरव्यू में उन्होंने अमिताभ को भारत का दसवां सबसे हैंडसम मैन चुने जाने का भी मज़ाक बताते हुए कहा था कि देवानंद, फ़िरोज़ ख़ान, शम्मी कपूर, शशि कपूर, यहां तक कि राजकपूर या फिर ऋषि कपूर ज़्यादा हैंडसम थे. 
इतना ही नहीं, शशि कपूर के बेटे करण कपूर और संजय गांधी को भी परवीन बाबी ने अमिताभ से ज़्यादा गुड लुकिंग बताया था.
हालांकि अमिताभ ने कभी परवीन बाबी को लेकर सार्वजनिक तौर पर कुछ भी अटपटा नहीं कहा. 
साल 2005 में परवीन बाबी के निधन के बाद उन्होंने मीडिया से कहा था कि परवीन अपनी शर्तों पर जीने वाली कलाकार थीं जिनका हिंदी सिनेमा पर गहरा असर रहेगा.  
बहरहाल, मानसिक बीमारी और सनक की हद तक अपनी शर्तों पर जीने वाली शकमिज़ाजी के बाद भी परवीन बाबी अपने जीवन के अंतिम दिनों तक आत्मनिर्भर बनी रहीं, किसी की मोहताज नहीं रहीं.  
लेकिन ये भी सच है कि जिस परवीन बाबी के घर के सामने प्रोड्यूसरों की कतार बैठी रहती थी, उस परवीन बाबी के आख़िरी दिनों में सबने उन्हें भुला दिया था. 
क़रीब एक दशक तक का स्टारडम और क़रीब 50 फ़िल्में उनके जीवन के सूनेपन को भर नहीं पाईं, यही अकेलापन उन्हें आखिरी समय तक सालता भी रहा.
दरअसल परवीन बाबी की कहानी, एक छोटे शहर से आकर बॉलीवुड में छाने वाली उस लड़की की कहानी है जिसे मुक्कमल जहां नहीं मिला. 
कुछ तो बॉलीवुड में बने रहने का दबाव, कुछ प्यार में मिलने वाले धोखों और कुछ मानसिक बीमारी- इन सबने आपस में मिलकर परवीन बाबी के करिश्मे को फ़ीका ज़रूर कर दिया, लेकिन उनका असर बॉलीवुड में लंबे समय तक बना रहेगा. 



मां-बाप की मौत के चार साल बाद बच्चे का जन्म!

पहली नज़र में तो इस ख़बर पर यकीन करना मुश्किल लगता है लेकिन ऐसा हुआ है. 
ये मामला चीन का है जहां मां-बाप की मौत के चार साल बाद एक सरोगेट मां ने उनके बच्चे को जन्म दिया है. 
चीनी मीडिया के मुताबिक बच्चे के असल मां-बाप की एक सड़क दुर्घटना में मौत हो गई थी. साल 2013 में मारे गए दंपती ने अपने भ्रूण सुरक्षित रखवा दिए थे. 
वो चाहते थे कि आईवीएफ़ तकनीक के ज़रिए उनका बच्चा इस दुनिया में आए. 
दुर्घटना के बाद दंपती के माता-पिता ने भ्रूण के इस्तेमाल की इजाज़त लेने के लिए लंबी कानूनी लड़ाई लड़ी. 
दक्षिणपूर्वी एशिया देश लाओस की एक सरोगेट मां ने इस बच्चे को जन्म दिया था और 'द बीजिंग न्यूज़' अख़बार ने इसी हफ़्ते इसके बारे में छापा. 
दुर्घटना के वक्त भ्रूण को नांजिंग अस्पताल में माइनस 196 डिग्री के तापमान पर नाइट्रोजन में सुरक्षित रखा गया था. 
कानूनी मुकदमा जीतने के बाद दादा-दादी और नाना-नानी को उस पर अधिकार मिल पाया. 
रिपोर्ट के मुताबिक पहले ऐसा कोई मामला था ही नहीं जिसकी मिसाल पर उन्हें अपने बच्चों के भ्रूण पर अधिकार दिया जा सकें.
उन्हें भ्रूण दे तो दिए गए लेकिन कुछ ही वक्त बाद दूसरी दिक्कत सामने आ गईं. 
इस भ्रूण को नांजिंग अस्पताल से सिर्फ़ इसी शर्त पर ले जाया जा सकता था कि दूसरा अस्पताल उसे संभाल कर रखेगा. 
लेकिन भ्रूण के मामले में कानूनी अनिश्चितता देखते हुए शायद ही कोई दूसरा अस्पताल इसमें उलझना चाहता. 
चूंकि चीन में सरोगेसी ग़ैर-कानूनी है, इसलिए एक ही विकल्प था कि चीन से बाहर सरोगेट मां खोजी जाए. 
इसलिेए दादा और नाना ने सरोगेसी एजेंसी के ज़रिए लाओस को चुना जहां सरोगेसी वैध थी. 
कोई एयरलाइन लिक्विड नाइट्रोजन की बोतल (जिसमें भ्रूण को रखा गया था) ले जाने को तैयार नहीं थी. इसलिए उसे कार से लाओस ले जाया गया. 
लाओस में सरोगेट मां की कोख में इस भ्रूण को प्लांट कर दिया गया और दिसंबर 2017 में बच्चा पैदा हुआ. 
तियांतियां नाम के इस बच्चे के लिए नागरिकता की भी समस्या थी. 
बच्चा लाओस में नहीं चीन में पैदा हुआ था क्योंकि सरोगेट मां ने टूरिस्ट वीज़ा पर जाकर चीन में बच्चे को जन्म दिया.  
क्योंकि बच्चे के मां-बाप तो ज़िंदा नहीं थे, इसलिए दादा-दादी और नाना-नानी को ही खून और डीएनए टेस्ट देना पड़ा ताकि ये साबित हो सके कि बच्चा उन्हीं का नाती/पोता है और उसके मां-बाप चीनी नागरिक थे. 



नज़रिया: आसिफ़ा रेप केस पर जम्मू-कश्मीर में उबाल

17 जनवरी की सुबह मुहम्मद यूसुफ़ पुजवाला एक चारपाई पर अपने क़बीले के लोगों से घिरे हुए लेटे थे. तभी एक पड़ोसी दौड़ता हुआ उनके घर की तरफ़ आया.
लेकिन, वो पड़ोसी पुजवाला के घर तक नहीं आया. उसने फ़ोन पर ही उन्हें ख़बर दी. पड़ोसी ने बताया कि पुजवाला की बेटी की लाश उनके घर से कुछ दूरी पर ही झाड़ियों में पड़ी मिली है.
पुजवाला ने बीबीसी को बताया कि 'मुझे पता था कि मेरी बच्ची के साथ कुछ बुरा हुआ है'. जब पुजवाला बीबीसी से बात कर रहे थे, तब उनकी बीवी नसीमा बीवी पास में ही बैठी अपनी बेटी आसिफ़ा बानो का नाम ले-लेकर रो रही थीं.
पुजवाला एक घुमंतू जनजाति से ताल्लुक़ रखते हैं. गहरी आंखों वाले पुजवाला के सिर पर काली पगड़ी बंधी हुई रहती है. वो जम्मू शहर से क़रीब 45 मील दूर रसाना नाम के गांव में रहते हैं. जम्मू शहर कश्मीर के विवादित सूबे का हिंदू बहुल इलाक़ा है. 
पुजवाला की दो बेटियां कुछ साल पहले एक हादसे में मारी गई थीं. अपनी पत्नी के इसरार पर पुजवाला ने अपने साले मुहम्मद अख़्तर की बेटी आसिफ़ा को गोद लिया था. अख़्तर के तीन बेटियां हैं.
इस इलाक़े में रहने वाले घुमंतू गुज्जर समुदाय के बाक़ी लोगों की तरह यूसुफ़ पुजवाला का परिवार भी अपने पालतू जानवरों को लेकर हिमालय की वादियों में घूमता रहता है. वो अपनी भेड़ों को चराने के लिए हरे-भरे चरागाह के क़रीब रहते हैं. 
उनकी रातें ताज़े पानी की छोटी-छोटी नदियों के क़रीब गुज़रती हैं. वो अपनी बकरियों और भैंसों का दूध बेचकर गुज़र-बसर करते हैं. जब सर्दियां आती हैं, तो गुज्जर समुदाय के ये लोग जम्मू के मैदानी इलाक़ों में आ जाते हैं, जो कश्मीर के सर्द माहौल से थोड़ा गर्म होता है.
यूसुफ़ पुजवाला की बीवी नसीमा की उम्र 43 बरस है. वो बताती हैं कि उनकी आठ साल की बच्ची आसिफ़ा बहुत बातूनी थी. उसकी रंगत गोरी और आंखें भूरी थीं. वो हिरनी की तरह दौड़ती-भागती रहती थी. अपने सफ़र के दौरान वो परिवार की भेड़ों और भैंसों का बहुत ख़्याल रखा करती थी.
नसीमा बीबी कहती हैं कि, 'जानवरों से उसका लगाव देखकर पूरा गुज्जर समाज उसे बहुत चाहता था. हमारे लिए वही ज़िंदगी थी'.
17 जनवरी की उस सुबह ख़बर मिलते ही उसके परिजन और बाक़ी लोग दौड़ कर पास की झाड़ियों में गए, जहां आसिफ़ा की लाश मिली थी. 
नसीमा बी कहती हैं कि, 'उन लोगों ने उस पर बहुत ज़ुल्म किए थे. उसके पैर टूटे हुए थे. उसके नाख़ून काले पड़ गए थे. उसकी बांहों और उंगलियों पर लाल और नीले निशान थे'.
10 जनवरी को आसिफ़ा दोपहर बाद घर लौटी थी. उसने दोपहर का खाना खाने के बाद मां को कहा कि वो जंगलों से घोड़ों को वापस लाने जा रही थी. घोड़े तो लौट आए, मगर आसिफ़ा उस शाम नहीं लौटी थी.
जब शाम तक आसिफ़ा घर नहीं आई, तो नसीमा बी ने इसकी ख़बर अपने पति को दी. उस दिन यूसुफ़ अपने भाई के साथ ठहरे हुए थे. वो फ़ौरन अपने भाई आसिफ़ जान और दूसरे पड़ोसियों के साथ बेटी आसिफ़ा को खोजने निकल पड़े. 
सारी रात वो लोग आसिफ़ा को तलाशते रहे थे. वो फ्लैश लाइट लेकर घने जंगलों में गए. उनके हाथों में लालटेनें और कुल्हाड़ियां भी थीं. आसिफ़ा के चाचा अली जान कहते हैं कि उस रात उनकी तलाश बेनतीजा रही.
12 जनवरी को यानी लापता होने के दो दिनों बाद, परिजनों ने आसिफ़ा की गुमशुदगी की रिपोर्ट हीरानगर पुलिस थाने में लिखाई. हीरानगर थाना, कठुआ ज़िले में पड़ता है. रसाना गांव भी इसी ज़िले में आता है. मगर आसिफ़ा के पिता बताते हैं कि पुलिस का रवैया बेहद बेरुख़ी वाला था.
इस मामले में अब आरोपी बनाए जा चुके पुलिस अफ़सर तिलक राज ने उस वक़्त अली जान से कहा था कि, 'हो सकता है कि वो अपने किसी दोस्त के साथ चली गई हो. उसे जंगल में तलाशने की कोशिश करो. तुम हमारा एक और सिरदर्द क्यों बढ़ा रहे हो'. 
तिलक राज ने अली जान पर चिल्लाते हुए उन सब को थाने से भगा दिया था.
जैसे ही ये ख़बर फैली, तो, गुज्जरों ने विरोध-प्रदर्शन शुरू कर दिया. उन्होंने हाइवे जाम कर दिया. इस पर मजबूर होकर पुलिस ने दो स्पेशल पुलिस अफ़सरों को आसिफ़ा की तलाश के लिए भेजा. 
इनमें से एक पुलिसवाला 28 साल का दीपक खजूरिया था. अब वो भी इस मामले में अभियुक्त हैं. इन पुलिसवालों ने दो जगहों को छोड़कर बाक़ी सभी जगह अगले एक हफ़्ते तक आसिफ़ा को तलाशा.
अली जान बताते हैं कि इनमें से एक ठिकाना था सांजी राम का घर. सांजी राम एक रिटायर्ड सरकारी अफ़सर है. उस पर आसिफ़ा की हत्या की साज़िश रचने का आरोप है. दूसरी जगह एक देवस्थान यानी रसाना गांव का मंदिर थी. इसी मंदिर में आसिफ़ा को सात दिनों तक क़ैद रखा गया था.
जांचकर्ताओं के मुताबिक़, आठ बरस की आसिफ़ा को नशे की गोलियां खिलाकर उससे कई दिनों तक बलात्कार किया गया. उसका टॉर्चर किया गया. और, आख़िर में उसे क़त्ल कर दिया गया. 
अली जान बताते हैं कि उन्हें दीपक खजूरिया ने ये कहकर बरगलाया कि आसिफ़ा किसी के साथ भाग गई होगी. 
आसिफ़ा के साथ इस बर्ताव का मक़सद गुज्जरों को डराकर उस इलाक़े से भगाना था. जबकि वो लोग लंबे वक़्त से हिंदुओं के साथ मिल-जुलकर रह रहे थे.
आदिवासियों के अधिकारों के लिए काम करने वाले संगठन ऑल ट्राइबल को-ऑर्डिनेशन कमेटी की नज़ाकत ख़ताना बताते हैं कि, जब गुज्जर रसाना के पास के गांव कूटाग में आसिफ़ा को दफ़नाने पहुंचे, तो उन्हें हिंदू कट्टरपंथियों ने घेर लिया. उनके हाथों में त्रिशूल थे. 
कूटाग गांव में गुज्जरों ने पिछले दिनों क़ब्रिस्तान के लिए कुछ ज़मीन ख़रीदी थी. नज़ाकत ने कहा कि, 'उन्होंने आसिफ़ा को वहां दफ़न करने का विरोध किया. 
हिंदू कट्टरपंथी संगठनों ने ग़मज़दा गुज्जरों को धमकाया कि अगर वो आसिफ़ा को वहां दफ़नाने पर अड़े रहे, तो, सांप्रदायिक हिंसा भड़क उठेगी'. आसिफ़ा के पिता पुजवाला ने बताया कि उन्हें अपनी बच्ची को सात मील दूर स्थित एक दूसरे गांव में जाकर दफ़नाना पड़ा.
नज़ाकत खतान कहते हैं कि आसिफ़ा की हत्या का मक़सद साफ़ था. ये क़त्ल इसलिए किया गया था ताकि मुसलमानों को डराकर कठुआ से भगा दिया जाए. जबकि इस ज़िले में महज़ दो फ़ीसद आबादी मुसलमानों की है.
आदिवासी अधिकार कार्यकर्ता और वकील तालिब हुसैन कहते हैं कि असल में मामला ज़मीन का था.
जब तालिब हुसैन ने इंसाफ़ की मांग को लेकर विरोध-प्रदर्शन की अगुवाई की, तो उन्हें गिरफ़्तार कर लिया गया. पुलिस ने उन्हें धमकियां दीं. इस घटना को जम्मू की मीडिया ने ज़रा भी तवज्जो नहीं दी. 
जम्मू हिंदू बहुल इलाक़ा है. इसे दक्षिणपंथी बीजेपी का गढ़ माना जाता है. बीजेपी अभी राज्य की सत्ता में साझीदार है. हालांकि, इसे राजधानी श्रीनगर में प्रमुखता से छापा गया.
राज्य की विधानसभा उस वक़्त चल रही थी. जनवरी के आख़िर में असरदार माने जाने वाले गुज्जर नेता और विपक्षी विधायक मियां अल्ताफ़ ने विधानसभा में हंगामा मचाया. 
वो अख़बारों की कतरनें लेकर विधानसभा के वेल में पहुंच गए और शोर मचाने लगे. अख़बारों में आसिफ़ा की तस्वीरें छपी थीं. मियां अल्ताफ़ ने मामले की जांच की मांग की. बीजेपी नेताओं ने अल्ताफ़ का कड़ा विरोध किया.
कठुआ से बीजेपी विधायक राजीव जसरोटिया ने विधानसभा में कहा कि ये गुज्जरों का पारिवारिक विवाद है. गुज्जर नेता मियां अल्ताफ़ इस पर बेवजह की राजनीति कर रहे हैं.
23 जनवरी को, यानी आसिफ़ा की लाश पाए जाने के छह दिन बाद मुख्यमंत्री महबूबा मुफ़्ती ने मामले की जांच पुलिस की मशहूर क्राइम ब्रांच को सौंपने का एलान किया.
जांचकर्ताओं की विशेष टीम ने हीरानगर थाने के पुलिसवालों से पूछताछ के बाद पाया कि दीपक खजूरिया और दूसरे पुलिस अफ़सर, जो गुज्जर परिवार के साथ आसिफ़ा को तलाश रहे थे, उन्होंने बच्ची के ख़ून और मिट्टी से सने कपड़े, जांच के लिए भेजने से पहले धोए थे. 
जांच से पता चला कि बच्ची को नशे की गोलियां देकर उससे बार-बार बलात्कार किया गया था. उसे रसाना गांव के मंदिर में क़ैद करके रखा गया था.
जांच के मुताबिक़, देवस्थान के संरक्षक सांजी राम ने अपने भतीजे और बेटे के साथ मिलकर ये साज़िश रची थी. उसके बेटे और भतीजे ने दो बार बच्ची से बलात्कार किया था. इसका मक़सद गुज्जरों को डराना था, ताकि वो अपनी ज़मीनें बेचकर वहां से चले जाएं. 
क्राइम ब्रांच की रिपोर्ट के मुताबिक़, आसिफ़ा को देने के लिए नशे की गोलियां खजूरिया ख़रीदते थे.
60 साल के सांजी राम, उनके बेटे विशाल और नाबालिग़ भतीजा, पुलिस कर्मी दीपक खजूरिया और सुरेंदर वर्मा, सब-इंस्पेक्टर आनंद दत्ता, हेड कॉन्स्टेबल तिलक राज और एक नागरिक परवेश कुमार को आसिफ़ा केस की चार्जशीट में अभियुक्त बनाया गया है.
क्राइम ब्रांच ने जो स्टेटस रिपोर्ट दाख़िल की है, उसके मुताबिक़, 'बच्ची को मारने से पहले, पुलिसकर्मी खजूरिया ने नाबालिग़ अभियुक्त को रोककर कहा कि उसे एक बार और रेप करना है. बलात्कार के बाद दीपक खजूरिया ने बच्ची का गला अपनी बांयी जांघ पर रखकर उसे अपने हाथ से दबाना शुरू किया. लेकिन वो उसे मार नहीं सके. इसके बाद नाबालिग़ आरोपी ने बच्ची की पीठ को अपने घुटनों से दबाकर उसका गला घोंट दिया. ये सुनिश्चित करने के लिए कि आसिफ़ा की मौत हो गई है, नाबालिग़ ने उसके सिर पर दो बार पत्थर से भी वार किया'.
जब इस केस में पुलिस अधिकारी गिरफ़्तार हो गए, तो, सांजी राम ने स्थानीय नेता अंकुर शर्मा के साथ मिलकर हिंदू एकता मंच के बैनर तले विरोध-प्रदर्शन भी आयोजित किया. प्रदर्शनकारियों ने तिरंगा लहराते हुए नारेबाज़ी की. इस विरोध-प्रदर्शन में जम्मू-कश्मीर सरकार के दो मंत्री भी शामिल थे. उन्होंने अभियुक्त पुलिसवालों की रिहाई की मांग की.
आसिफ़ा के केस ने जम्मू-कश्मीर के दोनों इलाक़ों के बीद अलगाव को साफ़ ज़ाहिर कर दिया है. एक तरफ़ मुस्लिम बहुल कश्मीर है, जो आज़ादी के लिए लड़ रहा है. वहीं हिंदू बहुल जम्मू भारत में पूर्ण विलय की मांग कर रहा है. जबकि, मौजूदा मुख्यमंत्री महबूबा मुफ़्ती के पिता मुफ़्ती मुहम्मद सईद ने जब दक्षिणपंथी हिंदूवादी बीजेपी के साथ गठजोड़ किया था, तो उनका मक़सद राज्य के दोनों हिस्सों को क़रीब लाना था.
द प्रिंट वेबसाइट के प्रमुख वरिष्ठ पत्रकार शेखर गुप्ता ने एनडीटीवी से कहा कि, 'अगर आसिफ़ा के केस से भी देश की अंतरात्मा नहीं जागती, तो पता नहीं फिर किस बात पर जागेगी. ये तो निर्भया केस से भी बदतर मामला है'.
अंकुर शर्मा लंबे वक़्त से जम्मू से मुसलमानों को निकालने की मुहिम चलाते रहे हैं. उनका तर्क है कि गुज्जर समुदाय की मौजूदगी से ये इलाक़ा जो अभी हिंदू बहुल है, वो मुस्लिम बहुल हो जाएगा. अंकुर शर्मा ने बीबीसी को बताया कि गुज्जर हमारे जंगलों और जल संसाधनों पर क़ब्ज़ा कर रहे हैं.
वकील और बीजेपी के सचिव विजय शर्मा दावा करते हैं कि, 'गुज्जरों की दीपक खजूरिया से निजी दुश्मनी है. उन्होंने खजूरिया की ज़मीन पर क़ब्ज़ा कर लिया है. पुलिस इस मामले से जांच ही नहीं कर रही है'.
घटना के क़रीब तीन महीने बाद सोमवार को क्राइम ब्रांच की टीम इस मामले की चार्जशीट दाख़िल करने कोर्ट पहुंची. लेकिन कठुआ के वकीलों ने क्राइम ब्रांच की टीम का कड़ा विरोध किया. वो सरकार और क्राइम ब्रांच के ख़िलाफ़ नारेबाज़ी कर रहे थे. उनकी मांग थी कि मामले की जांच सीबीआई करे.
वकील 'वापस जाओ, वापस जाओ' के नारे लगाकर अभियुक्तों का बचाव कर रहे थे. हालांकि क्राइम ब्रांच की टीम को आख़िरकार चार्जशीट दाख़िल करने में कामयाबी मिल गई. इस मामले के 8 अभियुक्तों में से सात के नाम चार्जशीट में हैं.
कठुआ बार एसोसिएशन के प्रमुख कीर्ति भूषण ने कहा कि उनके साथी इस मामले की क्राइम ब्रांच से जांच के ख़िलाफ़ हैं. भूषण ने कहा कि क्राइम ब्रांच की जांच के ख़िलाफ़ वकील पहले ही हड़ताल पर हैं. 'हम इस मामले की सीबीआई जांच चाहते हैं'.
वहीं तालिब हुसैन कहते हैं कि ये तो वकीलों की अदालत में खुली गुंडागर्दी है. वकीलों के बारे में कहा जाता है कि ये क़ानून के रखवाले हैं. लेकिन ये तो इंसाफ़ की राह में ही रोड़े खड़े कर रहे हैं.
आसिफ़ा के मां-बाप की वकालत कर रहीं दीपिका सिंह राजवत कहती हैं कि, 'ये विरोध प्रदर्शन अभियुक्तों को बचाने के लिए है. हम हाई कोर्ट में अपील करने जा रहे हैं कि इस केस को जम्मू के कोर्ट में ट्रांसफ़र किया जाए क्योंकि यहां मुक़दमे का ट्रायल नामुमकिन है'.
वहीं आसिफ़ा के पिता पुजवाला ने कहा कि जब प्रदर्शनकारियों ने तिरंगा लेकर नारेबाज़ी की तो उन्हें लगा कि उनकी बेटी का फिर से बलात्कार करके उसे दोबारा क़त्ल कर दिया गया.



सीरिया के मैदान-ए-जंग में आख़िर चल क्या रहा है

सीरिया में हालात लगातार बिगड़ते जा रहे हैं. 
कथित रासायनिक हमले के बाद जहां अमरीका ने मिसाइल हमलों की चेतावनी दी है तो रूस ने भी जवाबी कार्रवाई की बात कही है.
सीरिया के विपक्षी कार्यकर्ता, बचाव और स्वास्थ्य कर्मियों का कहना है कि शनिवार को डूमा में हुए कथित रासायनिक हमले में 40 से अधिक लोगों की मौत हुई है. 
पूर्वी गूटा क्षेत्र में डूमा विद्रोहियों के कब्ज़े वाला आख़िरी इलाक़ा है.
उनका आरोप है कि सीरियाई सरकार की सेनाओं ने ज़हरीले रसायन से भरे बमों को गिराया था. वहीं, सरकार का कहना है कि ये हमले गढ़े गए हैं.
फ़रवरी में राष्ट्रपति बशर अल-असद के वफ़ादार बलों ने पूर्वी गूटा में अभियान छेड़ा था जिसमें कथित तौर पर 1,700 नागरिकों की मौत हुई है.
मार्च में सुरक्षाबलों ने क्षेत्र को तीन हिस्सों में बांट दिया था. हार का सामना कर रहे दो हिस्से के विद्रोही पूर्वी सीरिया को छोड़ने पर राज़ी हो गए थे.
हालांकि, डूमा के नियंत्रण वाले जैश अल-इस्लाम ने इलाक़ा छोड़ने से इनक़ार कर दिया था. शुक्रवार से सरकार ने वापस बमबारी शुरू की थी.
शनिवार को भी बमबमारी जारी रही और कथित रासायनिक हमले से पहले दर्जनों लोग हमले में मारे गए थे.
वॉयलेशन डॉक्युमेंटेशन सेंटर (वीडीसी) के कार्यकर्ताओं ने दर्ज किया है कि कथित रूप से सीरिया ने कई बार अंतरराष्ट्रीय कानून को तोड़ा है. 
ऐसा रिपोर्ट किया गया है कि सीरियाई वायुसेना ने ज़हरीले पदार्थों वाले दो बमों को गिराया था.
वीडीसी का कहना है कि स्थानीय समयानुसार पहला हमला चार बजे उत्तर-पश्चिमी डूमा के ओमर इब्न अल-ख़त्ताब की बेकरी पर देखा गया था.
सीरिया सिविल डिफ़ेंस के बचाव कार्यकर्ता का कहना था कि वह हमले के बाद वातावरण में क्लोरीन की गंध सूंघ सकते थे लेकिन वह इसके स्रोत नहीं ढूंढ सके थे.
उन्होंने आगे कहा, "हमने बाद में कई लोगों के शव प्राप्त किए जिनकी ज़हरीली गैसों से मौत हुई थी. वे एक छोटी सी जगह पर थे जो बम से बचने के लिए छिपे थे. इसी के कारण शायद उनकी जल्द मौत हुई क्योंकि कोई भी उनकी चीख़ें सुन नहीं पाया था."
वीडीसी का कहना है कि दूसरा हमला शहीद चौक पर हुआ जहां साढ़े सात बजे के करीब एक बम गिरा.
सीरिया सिविल डिफ़ेस और सीरियन अमरीकन मेडिकल सोसायटी (एसएएमएस) का कहना है कि पौने आठ बजे के क़रीब 500 से अधिक मरीज़ स्वास्थ्य केंद्रों पर आने लगे जिनमें अधिकतर महिलाएं और बच्चे थे.
इन मरीज़ों को सांस लेने में दिक्कत हो रही थी. साथ ही इनके शरीर पर नीले निशान पड़ गए थे और मुंह से झाग निकल रहा था.
अस्पताल में काम करने वाले एक मेडिकल के छात्र ने बीबीसी को बताया कि उसने एक मरीज़ का इलाज किया था जिसकी मौत हो गई थी. 
उसका कहना था, "उसकी आंखों की पुतलियां फैली हुई थीं और उसके मुंह से झाग निकल रहा था. उसकी हृदय गति बेहद धीमी थी. बाद में उसके मुंह से ख़ून आने लगा था."
सीरियाई सरकार लगातार कथित रासायनिक हमले को नक़ार रही है. 
उसका आरोप है कि विद्रोहियों ने रिपोर्टों को गढ़ा है और डूमा पर सरकार के कब्ज़े को रोकने की नाक़ाम कोशिश की है.
विदेश मंत्रालय के सूत्र ने सरकारी सना समाचार एजेंसी को कहा, "आतंकवाद के ख़िलाफ़ हर बार सीरियाई सेना बढ़त बनाती है तो रासायनिक हथियारों के इस्तेमाल का दावा उभरता है."
डूमा को लेकर आई रिपोर्टों को रूसी विदेश मंत्रालय ने 'फ़र्ज़ी' क़रार दिया है. 
वहीं, रूस ने रासायनिक शस्त्र निषेध संगठन (ओपीसीडब्ल्यू) के विशेषज्ञों से कहा है कि वह जांच के लिए तुरंत सीरिया जाएं और रूसी जवान उन्हें सुरक्षा देंगे.
संयुक्त राष्ट्र के महासचिव एंटोनियो गुटेरेश ने कहा है कि वह डूमा की रिपोर्टों से ख़ासे नाराज़ हैं. 
उन्होंने चेतावनी दी है कि 'रासायनिक हथियारों के इस्तेमाल की पुष्टि होती है तो यह काफ़ी घृणित और अंतरराष्ट्रीय क़ानून का स्पष्ट उल्लंघन होगा.'
वहीं, अमरीकी राष्ट्रपति डोनल्ड ट्रंप ने सोमवार को कहा कि 'निर्दोष सीरियाई लोगों पर प्रतिबंधित रासायनिक हथियारों से जघन्य हमला हुआ है.
ट्रंप ने कहा था कि वे अमरीकी सेना के वरिष्ठ अफ़सरों से बात करके यह फ़ैसला कर रहे हैं कि हमले के लिए कौन ज़िम्मेदार है. 
एक साल पहले सरिन हमले के बाद उन्होंने सीरियाई एयरबेस पर क्रूज़ मिसाइल हमले का आदेश दिया था. 
विद्रोहियों के कब्ज़े वाले ख़ान शेख़ून में इस हमले में 80 से अधिक लोग मारे गए थे.
ब्रिटेन और फ़्रांस ने भी इस हमले पर आपत्ति जताते हुए कहा है कि इसने पिछले रासायनिक हथियारों के हमले को फिर से ताज़ा कर दिया है.
अगस्त 2013 में सरिन के रॉकेटों को विद्रोहियों के कब्ज़े वाले पूर्वी और पश्चिमी गूटा पर दाग़ा गया था जिसमें सैकड़ों लोग मारे गए थे. 
संयुक्त राष्ट्र विशेषज्ञों ने पुष्टि की थी कि हमले में सरिन का प्रयोग हुआ था लेकिन उन्होंने किसी से जवाब नहीं मांगा था.
पश्चिमी ताक़तों ने कहा था कि केवल सीरियाई सरकार बल ही ऐसा हमला कर सकते हैं. 
राष्ट्रपति असद ने इन आरोपों को ख़ारिज किया था लेकिन वह रासायनिक हथियारों को नष्ट करने पर राज़ी हो गए थे.
यूएन-ओपीसीडब्ल्यू मिशन का कहना है कि अप्रैल 2017 में ख़ान शेख़ून में हुए सरिन हमले के लिए सरकारी बल ज़िम्मेदार हैं. 
उनका कहना है कि सरकारी बल गृह युद्ध के दौरान क्लोरीन का हथियार के रूप में कम से कम तीन बार इस्तेमाल कर चुके हैं. 



कश्मीर का ट्युलिप मैन जिसने फूलों के लिए सबकुछ भुला दिया

जब मैं भारत-प्रशासित कश्मीर की राजधानी श्रीनगर के इंदिरा गांधी मेमोरियल ट्युलिप गार्डन में ग़ुलाम रसूल से मिलने गया तो वह फूलों के बीच में बैठकर घास साफ़ कर रहे थे और विभाग के दूसरे कर्मचारी भी बाग़ में अपने काम में मग्न थे. 
ट्युलिप गार्डन में लाखों फूलों की निगरानी करने वाले 58 साल के गुलाम रसूल बीते दस सालों से एक ही बात पर अपना ध्यान दे रहे हैं कि ट्युलिप गार्डन को हर साल नए दिन के साथ और खूबसूरत कैसे बनाया जाए. 
एशिया का ये सबसे बड़ा ट्युलिप गार्डन दुनिया भर में मशहूर डल झील के बिल्कुल क़रीब है. 
बाग़ में ऊंचाई पर आकर डल का दिल फ़रेब नज़ारा भी देखा जा सकता है. 
गुलाम रसूल ट्युलिप गार्डन में मुख्य माली के तौर पर काम कर रहे हैं और उनके मातहत क़रीब सौ माली काम करते हैं. 
बीते 36 सालों से गुलाम रसूल फूलों की दुनिया के साथ जुड़े हुए हैं. 
दो सालों के बाद गुलाम रसूल रिटायर हो रहे हैं. उन्हें ये परेशानी है कि दो साल के बाद वह ट्युलिप के इर्द गिर्द नहीं होंगे. 
हालांकि, उन्हें ये उम्मीद भी है कि दूसरे लोग बेहतर प्रदर्शन करके अपने काम को अंजाम देंगे और ट्युलिप गार्डन को और भी खूबसूरत बनाएंगे.  
वह कहते हैं, "2020 में मुझे रिटायर होना है. मुझे ये फ़िक्र सताती रहती है कि पता नहीं मेरे बाद कैसे लोग आएंगे. लेकिन मुझे उम्मीद है कि जो कुछ होगा अच्छा ही होगा. हमारे अधिकारी भी कोशिश कर रहे हैं कि ट्युलिप गार्डन और भी अच्छा बने. लेकिन जिस पर ज़िम्मेदारी है उसकी चिंता बढ़ना जरूरी है. हमारे बाद जो भी आएंगे उनको भी लगन और मेहनत से काम करना होगा." 
रसूल के साथ कई बार ऐसा हुआ है कि जब वह घर पहुंचे तो पीछे से उन्हें फ़ोन करके वापस बुलाया गया. 
उन्होंने कहा, "कई एक बार ऐसा हुआ कि जैसे ही मैं घर पहुंचा और अपना खाने का डिब्बा नीचे रखा वैसे ही मेरे अधिकारी ने मुझे फ़ोन करके वापस बुलाया और मुझ से कहा कि बाग़ में कुछ काम आ गया है तो मैं वापस चला गया. " 
साल 1984 में रसूल ने फ्लोरीकल्चर विभाग में दिहाड़ी मजदूर के तौर पर नौकरी की शुरुआत की थी.
वह कहते हैं कि ट्युलिप के साथ लगाव और ज़िम्मेदारी ने कभी उन्हें किसी और बात के बारे में सोचने का मौका नहीं  दिया. 
"आप शायद यक़ीन नहीं करेंगे कि जब कुछ साल पहले मेरे बेटे ने स्नातक की परीक्षा पास की तो मुझे पता भी नहीं था. कुछ साल पहले मेरी माँ बीमार हो गई तो वह एक महीने तक अस्पताल में थीं. और मैं सिर्फ दो बार उन्हें देखने के लिए गया. मैं सोते सोते भी यही सोचता हूँ कि कल ट्युलिप गार्डन को कैसे और खूबसूरत बनाया जा सकता है. मुझे आज तक ये भी पता नहीं कि घर में क्या सालन बनी है या बनाया जाएगा" 
रसूल कहते हैं कि जब घर में मेरे सामने चाय रखी जाती है तो मेरे हाथ में कागज़ और क़लम होती है और मैं नए-नए फूलों के नाम सुनता हूँ और उन्हें लिखता रहता हूँ. 
उनका कहना था, "मेरे घर वाले अक्सर मुझे कहते हैं कि क्या आपको चाय नहीं पीनी है? लिखते-लिखते और सोचते-सोचते मुझे रात के एक या दो बज जाते हैं. सुबह फ़जिर की नमाज़ पढ़ने के लिए उठता हूँ और फिर वही शुरू होता है जो मैं रात के दो बजे तक करता रहता हूँ." 
वह कहते हैं कि अक्सर मुझे मेरे कर्मचारी कहते हैं कि 'आप को इस बाग़ की ज्यादा ही फ़िक्र रहती है, जबकि इतनी फ़िक्र तो यहां किसी को नहीं होती है.'
गुलाम रसूल के लिए सबसे बड़ा इत्मीनान यहां आने वाले लोगों का गार्डन को देखकर खुश होना है. 
ट्युलिप गार्डन 30 हेक्टर ज़मीन पर फैला हुआ है. रसूल के मुताबिक़ इस बाग़ में 57 क़िस्म के ट्युलिप हैं. 
ट्युलिप का मेला मार्च के आखिर से शुरू होता है जो क़रीब एक महीने तक जारी रहता है. बीते ग्यारह दिनों में यहां 81,000 हज़ार टूरिस्ट आ चुके हैं. 
वर्ष 2006 में उस समय के मुख्यमंत्री गुलाम नबी आज़ाद ने ट्युलिप गार्डन बनाने का विचार सामने रखा था. 
उस समय सरकार ने विभाग के चुनिंदा कर्मचारियों और माहिर लोगों की एक टीम ट्युलिप गार्डन को बनाने के लिए तैयार की थी जिसमें गुलाम रसूल भी शामिल थे. 
वह कहते हैं, "जब आज़ाद साहब ने ट्युलिप गार्डन बनाने का विचार सामने रखा तो विभाग के सभी लोगों जिन में कुछ अधिकारी भी शामिल थे, उन्होंने इस प्रोजेक्ट पर काम करना शुरू किया. एक साल के बाद जब हमने ट्युलिप गार्डन को आम लोगों के लिए खोल दिया तो आज़ाद साहब बहुत उत्साहित नज़र आए."
गुलाम रसूल को उनके बेहतरीन काम के लिए सम्मानित भी किया जा चुका है. 
ट्युलिप गार्डन के कस्टोडियन जावेद अहमद कहते हैं कि 'इस में कोई शक नहीं है कि गुलाम रसूल ने इस गार्डन के लिए अपनी मेहनत की हर हद को पार किया है.' 
जावेद अहमद कहते हैं कि 'दूसरे लोग भी हमारे यहां हैं जो इस बाग़ की बेहतरी के लिए बहुत मेहनत करते हैं.' 
वह बताते हैं कि कश्मीर में पर्यटन का सीजन पहले मई में शुरू होता था, लेकिन ट्युलिप गार्डन शुरू होने के बाद अब मार्च में ही पर्यटक आना शुरू हो जाते हैं. 
जब में ट्युलिप गार्डन से वापस निकला तो उस समय रात के आठ बज चुके थे. 
मैंने गुलाम रसूल से कहा कि क्या आप घर नहीं जा रहे हैं तो वह मेरे चेहरे को कुछ गौर से देखते रहे और कहा कि नहीं अभी तो सवेरा है.



ब्लॉग: 'विधायक जी, तीन बच्चों की मां से भी बलात्कार होता है'

"अब आप ही बताइए, तीन बच्चे की मां के साथ कोई रेप करता है? मैं मनोवैज्ञानिक आधार पर कह सकता हूं कि ये बिल्कुल असत्य है. महिला उत्पीड़न और हरिजन उत्पीड़न के नाम पर लगता है पूरे समाज का उत्पीड़न हो गया"
ये शब्द भारतीय जनता पार्टी के विधायक सुरेंद्र सिंह के हैं. 
ये बातें उन्होंने अपनी पार्टी के विधायक कुलदीप सेंगर के बचाव में कहीं, जिन पर एक नाबालिग लड़की के साथ बलात्कार का आरोप है.
पता नहीं सुरेंद्र सिंह किस 'मनोविज्ञान' की बात कर रहे थे. दुनिया भर के तथ्यों और आंकड़ों के सामने उनका ये 'मनोविज्ञान' चुटकियों में ध्वस्त हो जाएगा. 
दुनिया का कोई भी मनोवैज्ञानिक बता देगा कि उनका ये 'मनोविज्ञान' कितना ग़लत है. 
किसी भी उम्र की महिला की मर्ज़ी के ख़िलाफ़ या उसकी सहमति के बिना,
•उसके शरीर (वजाइना या एनस) में अपने शरीर का कोई अंग डालना रेप है.
•उसके निजी अंगों को पेनिट्रेशन के मक़सद से नुकसान पहुंचाने की क़ोशिश करना, रेप है.
•उसके मुंह में अपने निजी अंग को कोई भी हिस्सा डालना, रेप है.
•उसके साथ ओरल सेक्स करना, रेप है.
महिला को डरा-धमकाकर सहमति लेने, उसे नशीला पदार्थ खिला-पिलाकर या बेहोश करके ऐसा कुछ करना, रेप कहलाता है. 
इसके अलावा 16 साल या उससे कम उम्र की लड़की की सहमति के बाद भी ऐसा कुछ करना, रेप कहलाता है, भले ही वो आपकी पत्नी क्यों न हो.
यानी क़ानून में साफ़-साफ़ कहा गया है कि ये अपराध किसी भी उम्र की महिला के साथ हो सकते हैं और महिला की उम्र से इसका कोई लेना-देना नहीं है. 
अब अगर इतनी स्पष्टता के बाद भी कोई कंफ़्यूज़न है तो नेशनल क्राइम रिकॉर्ड्स ब्यूरो के आंकड़ों पर एक नज़र डाल लीजए. 
छह साल से कम उम्र की बच्ची और 60 साल के ज़्यादा उम्र की महिला के साथ भी बलात्कार होते हैं. गर्भवती औरतें भी बलात्कार का शिकार होती हैं. 
साल 2015 में कोलकाता में 71 साल की नन से गैंगरेप किया गया था.  
के बाद उसकी हत्या कर दी गई थी. 
बच्ची के निजी अंगों में 24 सेंटीमीटर लंबी लकड़ी डाली गई थी और फिर उसका ख़ून से लथपथ शव छोड़ दिया गया था. 
जम्मू-कश्मीर में आठ साल की आसिफ़ा और पाकिस्तान में सात साल की जैनब के बलात्कार को ज़्यादा वक़्त नहीं हुआ है. 
रही बात, महिला और दलित उत्पीड़न के नाम पर पूरे समाज के उत्पीड़न की तो इसमें रत्ती भर भी शक़ नहीं कि एक महिला या एक हरिजन का उत्पीड़न पूरे समाज के उत्पीड़न के बराबर है.
वैसे, ये पहली बार नहीं है जब भारत के नेताओं और चर्चित लोगों ने रेप जैसे बर्बर और नफ़रत भरे अपराध के बारे में ऐसी घटिया (असंवेदशीनल बहुत छोटा शब्द है) बातें कही हैं: 
देश के रक्षामंत्री रह चुके मुलायम सिंह यादव ने चुनावी मौसम में एक रैली के दौरान ये बयान दिया था.  
अब ये तो वही जानते होंगे कि उन्होंने ऐसा बलात्कार के आरोपों का सामना कर रहे लोगों का वोटबैंक बटोरने के लिए दिया था या किसी और वजह से.
अगर वो वाक़ई फांसी की सज़ा का विरोध (जिसकी संभावना न के बराबर है) कर रहे थे तो इसका, इससे ज़्यादा बुरा तरीका कोई और नहीं हो सकता.
, जो ख़ुद इन दिनों रेप के आरोप में जेल में बंद हैं. 
आसाराम ने सिर्फ गैंगरेप से बचने का ये 'कारगर उपाय' बताया बल्कि ये भी बता दिया बलात्कार पीड़िता भी उतनी ही दोषी थी जितना उसका बलात्कार करने वाले.
वैसे, एनसीआरबी के आंकड़ों के मुताबिक रेप के बहुत से मामलों में भाई जैसे करीबी रिश्तेदार ही दोषी होते हैं.
ये बयान राष्ट्रीय स्वयंसेवक संघ के प्रमुख मोहन भागवत ने दिया था. 
उन्होंने बड़े यक़ीन से कहा था कि रेप जैसे अपराध गांवों में नहीं, सिर्फ शहरों में होते हैं क्योंकि शहरों पर पश्चिमी संस्कृति का प्रभाव होता है.
अब ये तो वही बता पाएंगे कि इतनी अहम जानकारी उन्होंने कहां से जुटाई. अब ज़रा बीबीसी की इन ख़बरों के स्क्रीनशॉट पर नज़र डालें. 
रेप की ये सारी घटनाएं गांवों, यानी मोहन भागवत 'भारत' मे हुईं.
हरियाणा के पूर्व मुख्यमंत्री ओम प्रकाश चौटाला ने लड़कियों को रेप से बचाने के लिए उनकी कम उम्र में शादी कराने का 'उपाय' सुझाया था. 
इतना ही नहीं, उन्होंने अपने विधायकों के साथ मिलकर इस बारे में राज्यपाल को ज्ञापन तक सौंप दिया था.
रेप से बचाने के लिए बाल विवाह का सुझाव. यानी एक अपराध से बचाने के लिए दूसरा अपराध करने का सुझाव. 
वैसे, 16 साल या उससे कम की उम्र की लड़की के साथ सम्बन्ध रेप ही कहलाता है, भले ही ये सम्बन्ध उसका पति बनाए. 
दूसरी बात, शादीशुदा लड़की का रेप नहीं होगा, ये कैसे कहा जा सकता है?  
बलात्कार की ख़बरों पर नज़र डालें तो पाएंगे कि पीड़िताओँ में छोटी बच्चियों से लेकर शादीशुदा युवतियां और बुजुर्ग महिलाएं सब होती हैं.
यानी साफ है, इन नेताओं ने रेप के बारे में जो भी बातें कहीं असल में उनका रेप से कोई ताल्लुक नहीं है. 
रेप का न उम्र से ताल्लुक है, न शहर से, न गांव से, न कपड़ों से और न किसी जाति-धर्म से. 



कठुआ मामला: रेप और मर्डर से लेकर जम्मू बनाम कश्मीर तक

एक नाबालिग़ लड़की के अपहरण, रेप और उसकी हत्या के बाद जम्मू और कश्मीर राज्य में नेताओं और वकीलों के कारण ध्रुवीकरण हो गया है. 
इन नेताओं और वकीलों ने अभियुक्तों का पक्ष लिया है.
इसकी शुरुआत 10 जनवरी 2018 से शुरू हुई थी जब कुठआ ज़िले के रसाना गांव की आठ साल की बकरवाल लड़की अपने घोड़ों को चराने गई थी और वापस नहीं लौटी.
इसको लेकर एक मामला दर्ज किया गया था जिसके बाद पुलिस और स्थानीय बकरवालों ने लड़की को खोजना शुरू कर दिया.
17 जनवरी को जंगल के इलाके में झाड़ियों से उसका शरीर मिला जिस पर गहरी चोंटों के निशान थे. 
पोस्टमॉर्टम रिपोर्ट से पुष्टि हुई कि हत्या से पहले उसको नशीली दवाइयां दी गई थीं और उसका बलात्कार किया गया था.
इस मामले को जम्मू और कश्मीर पुलिस की क्राइम ब्रांच को सौंप दिया गया है. 
पुलिस ने कुछ लोगों को गिरफ़्तार किया और एक बड़ी बात ये सार्वजनिक हुई कि ये सिर्फ़ अपनी हवस को पूरा करने की एक आपराधिक घटना नहीं थी बल्कि एक रिटायर्ड राजस्व अधिकारी की सोची समझी साज़िश थी जो एक स्थानीय मंदिर के पुजारी भी हैं.
ये घटना आख़िर क्यों हुई? इसको लेकर पुलिस ने संकेत दिए हैं कि यह बकरवाल समुदाय को डराने के लिए थी ताकि वह अपनी ज़मीन छोड़ दें और ज़मीन माफ़िया उनको हड़प लें क्योंकि ऐसी घटनाएं ज़िले के कई इलाकों में हुई हैं.
बकरवाल जम्मू और कश्मीर का एक घुमंतू समुदाय है. जम्मू क्षेत्र के कई इलाकों में ये लोग रहते हैं जहां इनके छोटे-छोटे घर हैं और यह सर्दियों के महीनों में रहते हैं. बाकी दिनों में यह अपने जानवरों के साथ कश्मीर घाटी के जंगलों में घूमते हैं.
जम्मू और कश्मीर पुलिस के क्राइम ब्रांच ने जांच के बाद आठ लोगों को साज़िश, अपहरण, बलात्कार और हत्या के मामले में गिरफ़्तार किया है.
हालांकि बीजेपी के कुछ नेताओं और साथ ही महबूबा मुफ़्ती सरकार के कुछ मंत्रियों ने इस बुरी घटना को सांप्रदायिक रंग दे दिया है. 
परिस्थितियों ने नौ अप्रैल 2018 को और बुरा रूप ले लिया जब क्राइम ब्रांच के अधिकारी कठुआ के मुख्य न्यायिक मजिस्ट्रेट की अदालत में चार्जशीट दायर करने गए. 
इस दौरान वकीलों के एक समूह ने उपद्रव किया और अधिकारियों को चार्जशीट दायर करने से रोका था. 
यहां यह साफ़ करना ज़रूरी है कि चार्जशीट से पता चलता है कि पूर्व राजस्व अधिकारी सांजी राम ने कथित तौर पर साज़िश की थी और इसमें उनका नाबालिग़ भतीजा, बहन, बेटा और अन्य लोगों समेत स्थानीय पुलिस अधिकारी शामिल थे.
हैरत वाली बात यह है कि कठुआ के वकीलों ने इस अनुचित और अनैतिक काम की आलोचना करने की जगह जम्मू बार एसोसिएशन द्वारा 11 अप्रैल को बुलाए गए जम्मू बंद में कूद गया और जांच को सीबीआई को सौंपने की मांग की.
इस बात पर भी ध्यान दिया जाना चाहिए कि मुख्यमंत्री महबूबा मुफ़्ती ने इस मामले की जांच सीबीआई को सौंपने से इनक़ार कर दिया है. 
उनका कहना है कि जम्मू और कश्मीर पुलिस क्राइम ब्रांच जांच को पारदर्शी तरीके से पूरा करने में सक्षम है. 
हालांकि, जम्मू चैंबर ऑफ़ कॉमर्स इंडस्ट्रीज़ और जम्मू क्षेत्र के दूसरे इलाक़ों के वकीलों ने इससे दूरी बनाई. 
सोमवार को कठुआ कोर्ट में हुई इस घटना ने दर्दनाक हत्या को सांप्रदायिक रंग दे दिया.
इस घटना में कश्मीर और जम्मू के बीच क्षेत्रीय विभाजन को दिखाने की पूरी क्षमता दिखती है.
जम्मू का एक धड़ा जहां अभियुक्तों को लेकर समर्थन दिखाते हुए क्राइम ब्रांच की जांच पर सवाल खड़े कर रहा है. 
वहीं, कश्मीर घाटी से आवाज़ें आ रही हैं कि इस मामले को कठुआ से स्थानांतरित किया जाए.
राजनीतिक विश्लेषकों का मानना है कि बीजेपी जम्मू क्षेत्र की तपिश को महसूस कर रही है जहां उसे पिछले विधानसभा चुनावों में ख़ासा वोट मिला था. वह चुनावी वादों को पूरा नहीं कर पाई है और इसीलिए 2019 लोकसभा चुनावों से पहले वह लोगों का ध्यान भटकाना चाहती है.
बीजेपी को जम्मू में भारी जीत मिली थी और उसने वादा किया था कि वह अगर सत्ता में आई तो भारतीय संविधान की धारा 370 को हटा देगी जो जम्मू-कश्मीर को विशेष राज्य का दर्जा देती है.
पार्टी ने यह भी वादा किया था कि वह जम्मू में बस चुके पश्चिमी पाकिस्तान के शरणार्थियों को स्थायी निवासियों का दर्जा देगी.
हालांकि, तीन सालों तक सत्ता में रहने के बाद पार्टी कोई भी वादा पूरा करने में असमर्थ रही.
विश्लेषकों का मानना है कि बीजेपी इस भयानक बलात्कार और हत्या की घटना के पीछे छिप रही है और इसे ध्रुवीकरण और सांप्रदायिकता का रंग दे रही है. 
कारण जो भी रहे हों लेकिन तथ्य यह है कि जम्मू के कुछ तबकों और वकीलों ने इस बुरी घटना को लेकर जैसा रुख़ दिखाया है, उससे पता चलता है कि एक बलात्कार पीड़िता को उसके उत्पीड़न से नहीं बल्कि धर्म से पहचाना जा रहा है. यह दुखदायी है लेकिन सच भी है.



कार्टून: असहिष्णुता औऱ ग्लोबल वार्मिंग

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: वो वीडियो और ये भावनाएं

(बीबीसी हिन्दी के एंड्रॉयड ऐप के लिए 
 करें. आप हमें 
 और 
पर फ़ॉलो भी कर सकते हैं.)



कार्टून: हज सब्सिडी खत्म होने का अफ़सोस

(बीबीसी हिन्दी के एंड्रॉयड ऐप के लिए
 करें. आप हमें 
 और
 पर फ़ॉलो भी कर सकते हैं.)



कार्टून : गाय का आतंक !!

(बीबीसी हिन्दी के एंड्रॉयड ऐप के लिए 
 करें. आप हमें 
और 
 पर फ़ॉलो भी कर सकते हैं.)



कार्टून: 'अच्छे दिन' भी नहीं चलेगा

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.



कार्टून: आपकी यात्रा पूर्ण हो

(बीबीसी हिन्दी के एंड्रॉयड ऐप के लिए 
 करें. आप हमें 
और 
 पर फ़ॉलो भी कर सकते हैं.)



कार्टून: इच्छाएं बाद में, पहले आधार लाओ

(बीबीसी हिन्दी के एंड्रॉयड ऐप के लिए 
करें. आप हमें 
 और 
 पर फ़ॉलो भी कर सकते हैं.)



कार्टून: उन्हें गंदगी के फायदे भी पता है

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: नीलकंठ बनने से पहले

(बीबीसी हिन्दी के एंड्रॉयड ऐप के लिए 
 करें. आप हमें 
 और
 पर फ़ॉलो भी कर सकते हैं.)



कार्टून: बेरोज़गारी भी धर्म हो तो?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: आगजनी की खुशी

(बीबीसी हिन्दी के एंड्रॉयड ऐप के लिए 
 करें. आप हमें 
 और 
पर फ़ॉलो भी कर सकते हैं.)



कार्टून: नीरव का ब्रांड और मोदी का ब्रांड

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: नया देसी ताजमहल

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



क्या आपको भी "त्रेतायुग" की फीलिंग आ रही है?

(बीबीसी हिन्दी के 
 के लिए यहां क्लिक करें. आप हमें 
 और 
 पर फ़ॉलो भी कर सकते हैं.)



कार्टून: ये वाली बैंकिंग कैसे होती है?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: आ जाइए प्रभु! सब गए

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: जब राजस्थान नहीं देख पाएगा पद्मावत

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: रंग दे तू मोहे भगवा

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: गोरखपुर में दुर्घटनाग्रस्त भाजपा

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून : तो क्या तरबूज भी चुन्नी पहनेगा?

(बीबीसी हिन्दी के एंड्रॉयड ऐप के लिए 
 करें. आप हमें
 और 
 पर फ़ॉलो भी कर सकते हैं.)



कार्टून: अन्ना की टोपी और सत्याग्रह

(बीबीसी हिन्दी के एंड्रॉयड ऐप के लिए यहां क्लिक करें. आप हमें फ़ेसबुक और ट्विटर पर फ़ॉलो भी कर सकते हैं.)



कार्टून: फेसबुक का लीक बटन

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: भारत बंद! ये खुलता कब है?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: दिल में आता हूं और जेल में भी

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: मध्य प्रदेश के बाबा मिनिस्टर्स

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: गाय के लिए वृद्धावस्था पेंशन योजना

(बीबीसी हिन्दी के एंड्रॉयड ऐप के लिए 
 करें. आप हमें
 और 
 पर फ़ॉलो भी कर सकते हैं.)



कार्टून: बाथरूम के पाइप पर लटका मीडिया

(बीबीसी हिन्दी के एंड्रॉयड ऐप के लिए 
 करें. आप हमें
और 
 पर फ़ॉलो भी कर सकते हैं.)



कार्टून: एक पट्टी कान पर लगानी होगी?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: योगी सरकार का बर्थडे केक

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: बेटी के पापा को भी बचाओ

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: पद्मावती पर ऑर्डर ऑर्डर ऑर्डर

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: अगर पद्मावत देखने जा रहे हैं

(बीबीसी हिन्दी के एंड्रॉयड ऐप के लिए
 करें. आप हमें 
 और 
 पर फ़ॉलो भी कर सकते हैं.)



कार्टून: गांधी तो मरते रहते हैं

(बीबीसी हिन्दी के एंड्रॉयड ऐप के लिए 
 करें. आप हमें 
 और
 पर फ़ॉलो भी कर सकते हैं.)



कार्टून: बजट भी रेडी, निंदा भी रेडी

(बीबीसी हिन्दी के एंड्रॉयड ऐप के लिए 
 करें. आप हमें
 और 
 पर फ़ॉलो भी कर सकते हैं.)



कार्टून: बैंक से पैसा निकालने के नियम

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: तीन बार कहने से हम मान लेंगे?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: सावधान कि आप यूपी में हैं

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: किसको काटने वाले आए हैं?

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: पद्मावती, पैडमैन और कन्फ्यूज़न

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: पियक्कड़ों का सवाल माल्या से

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



उनका सूट, जैकेट हमारा चड्डी बनियान

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: चूहों की शराब और चूहों का चखना

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: एमपी-एमएलए खरीदो बेचो ऑनलाइन

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: ऐसा खिला कमल कि जेसीबी हो गया

(बीबीसी हिन्दी के एंड्रॉयड ऐप के लिए
 करें. आप हमें
 और 
पर फ़ॉलो भी कर सकते हैं.)



कार्टून: आंबेडकर को रंगने के लिए

(बीबीसी हिन्दी के एंड्रॉयड ऐप के लिए
 करें. आप हमें
 और 
 पर फ़ॉलो भी कर सकते हैं.)



कार्टून: लिंचिंग बीमा

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: मैं अपनी निंदा करता हूं

(बीबीसी हिन्दी के एंड्रॉयड ऐप के लिए 
 करें. आप हमें
 और 
पर फ़ॉलो भी कर सकते हैं.)



कार्टून: शेयर बाज़ार में सांड की जगह टैंक

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: पार्टियों का घोर कन्फ्यूज़न

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: नेताजी से पूछिए, फिर निकलिए...

(बीबीसी हिन्दी के एंड्रॉयड ऐप के लिए 
 करें. आप हमें 
 और 
 पर फ़ॉलो भी कर सकते हैं.)



कार्टून: इंदिरा कैंटीन के दाल-चावल

(बीबीसी हिन्दी के एंड्रॉयड ऐप के लिए
 करें. आप हमें 
 और 
 पर फ़ॉलो भी कर सकते हैं.)



